नागपंचमी आई।
साठे के जिन्दादिल नौजवानों ने रंग-बिरंगे जांघिये बनवाये।
अखाड़े में ढोल की मर्दाना सदायें गूँजने लगीं।
आसपास के पहलवान इकट्ठे हुए और अखाड़े पर तम्बोलियों ने अपनी दुकानें सजायीं क्योंकि आज कुश्ती और दोस्ताना मुकाबले का दिन है।
औरतों ने गोबर से अपने आँगन लीपे और गाती-बजाती कटोरों में दूध-चावल लिए नाग पूजने चलीं।
साठे और पाठे दो लगे हुए मौजे थे।
दोनों गंगा के किनारे।
खेती में ज्यादा मशक्कत नहीं करनी पड़ती थी इसीलिए आपस में फौजदारियाँ खूब होती थीं।
आदिकाल से उनके बीच होड़ चली आती थी।
साठेवालों को यह घमण्ड था कि उन्होंने पाठेवालों को कभी सिर न उठाने दिया।
उसी तरह पाठेवाले अपने प्रतिद्वंद्वियों को नीचा दिखलाना ही जिन्दगी का सबसे बड़ा काम समझते थे।
उनका इतिहास विजयों की कहानियों से भरा हुआ था।
पाठे के चरवाहे यह गीत गाते हुए चलते थे:
साठेवाले कायर सगरे पाठेवाले हैं सरदार
और साठे के धोबी गाते:
साठेवाले साठ हाथ के जिनके हाथ सदा तरवार
उन लोगन के जनम नसाये जिन पाठे मान लीन अवतार
गरज आपसी होड़ का यह जोश बच्चों में माँ दूध के साथ दाखिल होता था और उसके प्रदर्शन का सबसे अच्छा और ऐतिहासिक मौका यही नागपंचमी का दिन था।
इस दिन के लिए साल भर तैयारियाँ होती रहती थीं।
आज उनमें मार्के की कुश्ती होने वाली थी।
साठे को गोपाल पर नाज था, पाठे को बलदेव का गर्रा।
दोनों सूरमा अपने-अपने फरीक की दुआएँ और आरजुएँ लिए हुए अखाड़े में उतरे।
तमाशाइयों पर चुम्बक का-सा असर हुआ।
मौजें के चौकीदारों ने लट्ठ और डण्डों का यह जमघट देखा और मर्दों की अंगारे की तरह लाल आँखें तो पिछले अनुभव के आधार पर बेपता हो गये।
इधर अखाड़े में दांव-पेंच होते रहे।
बलदेव उलझता था, गोपाल पैंतरे बदलता था।
उसे अपनी ताकत का जोम था, इसे अपने करतब का भरोसा।
कुछ देर तक अखाड़े से ताल ठोंकने की आवाजें आती रहीं, तब यकायक बहुत-से आदमी खुशी के नारे मार-मार उछलने लगे, कपड़े और बर्तन और पैसे और बताशे लुटाये जाने लगे।
किसी ने अपना पुराना साफा फेंका, किसी ने अपनी बोसीदा टोपी हवा में उड़ा दी साठे के मनचले जवान अखाड़े में पिल पड़े।
और गोपाल को गोद में उठा लाये।
बलदेव और उसके साथियों ने गोपाल को लहू की आँखों से देखा और दाँत पीसकर रह गये।
दस बजे रात का वक्त और सावन का महीना।
आसमान पर काली घटाएँ छाई थीं।
अंधेरे का यह हाल था कि जैसे रोशनी का अस्तित्व ही नहीं रहा।
कभी-कभी बिजली चमकती थी मगर अँधेरे को और ज्यादा अंधेरा करने के लिए।
मेंढकों की आवाजें जिन्दगी का पता देती थीं वर्ना और चारों तरफ मौत थी।
खामोश, डरावने और गम्भीर साठे के झोंपड़े और मकान इस अंधेरे में बहुत गौर से देखने पर काली-काली भेड़ों की तरह नजर आते थे।
न बच्चे रोते थे, न औरतें गाती थीं।
पावित्रात्मा बुड्ढे राम नाम न जपते थे।
मगर आबादी से बहुत दूर कई पुरशोर नालों और ढाक के जंगलों से गुजरकर ज्वार और बाजरे के खेत थे और उनकी मेंड़ों पर साठे के किसान जगह-जगह मड़ैया ड़ाले खेतों की रखवाली कर रहे थे।
तले जमीन, ऊपर अंधेरा, मीलों तक सन्नाटा छाया हुआ।
कहीं जंगली सुअरों के गोल, कहीं नीलगायों के रेवड़, चिलम के सिवा कोई साथी नहीं, आग के सिवा कोई मददगार नहीं।
जरा खटका हुआ और चौंके पड़े।
अंधेरा भय का दूसरा नाम है, जब मिट्टी का एक ढेर, एक ठूँठा पेड़ और घास का ढेर भी जानदार चीजें बन जाती हैं।
अंधेरा उनमें जान ड़ाल देता है।
लेकिन यह मजबूत हाथोंवाले, मजबूत जिगरवाले, मजबूत इरादे वाले किसान हैं कि यह सब सख्तियाँ झेलते हैं ताकि अपने ज्यादा भाग्यशाली भाइयों के लिए भोग-विलास के सामान तैयार करें।
इन्हीं रखवालों में आज का हीरो, साठे का गौरव गोपाल भी है जो अपनी मड़ैया में बैठा हुआ है और नींद को भगाने के लिए धीमें सुरों में यह गीत गा रहा है:
मैं तो तोसे नैना लगाय पछतायी रे
अचाकन उसे किसी के पाँव की आहट मालूम हुई।
जैसे हिरन कुत्तों की आवाजों को कान लगाकर सुनता है उसी तरह गोपाल ने भी कान लगाकर सुना।
नींद की अंघाई दूर हो गई।
लट्ठ कंधे पर रक्खा और मड़ैया से बाहर निकल आया।
चारों तरफ कालिमा छाई हुई थी और हलकी-हलकी बूंदें पड़ रही थीं।
वह बाहर निकला ही था कि उसके सर पर लाठी का भरपूर हाथ पड़ा।
वह त्योराकर गिरा और रात भर वहीं बेसुध पड़ा रहा।
मालूम नहीं उस पर कितनी चोटें पड़ीं।
हमला करनेवालों ने तो अपनी समझ में उसका काम तमाम कर ड़ाला।
लेकिन जिन्दगी बाकी थी।
यह पाठे के गैरतमन्द लोग थे जिन्होंने अंधेरे की आड़ में अपनी हार का बदला लिया था।
गोपाल जाति का अहीर था, न पढ़ा न लिखा, बिलकुल अक्खड़।
दिमाग रौशन ही नहीं हुआ तो शरीर का दीपक क्यों घुलता।
पूरे छ: फुट का कद, गठा हुआ बदन, ललकान कर गाता तो सुननेवाले मील भर पर बैठे हुए उसकी तानों का मजा लेते।
गाने-बजाने का आशिक, होली के दिनों में महीने भर तक गाता, सावन में मल्हार और भजन तो रोज का शगल था।
निड़र ऐसा कि भूत और पिशाच के अस्तित्व पर उसे विद्वानों जैसे संदेह थे।
लेकिन जिस तरह शेर और चीते भी लाल लपटों से डरते हैं उसी तरह लाल पगड़ी से उसकी रूह असाधारण बात थी लेकिन उसका कुछ बस न था।
सिपाही की वह डरावनी तस्वीर जो बचपन में उसके दिल पर खींची गई थी, पत्थर की लकीर बन गई थी।
शरारतें गयीं, बचपन गया, मिठाई की भूख गई लेकिन सिपाही की तस्वीर अभी तक कायम थी।
आज उसके दरवाजे पर लाल पगड़ीवालों की एक फौज जमा थी लेकिन गोपाल जख्मों से चूर, दर्द से बेचैन होने पर भी अपने मकान के अंधेरे कोने में छिपा हुआ बैठा था।
नम्बरदार और मुखिया, पटवारी और चौकीदार रोब खाये हुए ढंग से खड़े दारोगा की खुशामद कर रहे थे।
कहीं अहीर की फरियाद सुनाई देती थी, कहीं मोदी रोना-धोना, कहीं तेली की चीख-पुकार, कहीं कमाई की आँखों से लहू जारी।
कलवार खड़ा अपनी किस्मत को रो रहा था।
फोहश और गन्दी बातों की गर्मबाजारी थी।
दारोगा जी निहायत कारगुजार अफसर थे, गालियों में बात करते थे।
सुबह को चारपाई से उठते ही गालियों का वजीफा पढ़ते थे।
मेहतर ने आकर फरियाद की-हुजूर, अण्डे नहीं हैं, दारोगाजी हण्टर लेकर दौड़े और उस गरीब का भुरकुस निकाल दिया।
सारे गाँव में हलचल पड़ी हुई थी।
कांसिटेबल और चौकीदार रास्तों पर यों अकड़ते चलते थे गोया अपनी ससुराल में आये हैं।
जब गाँव के सारे आदमी आ गये तो वारदात हुई और इस कम्बख्त गोपाल ने रपट तक न की।
मुखिया साहब बेंत की तरह कांपते हुए बोले--हुजूर, अब माफी दी जाय।
दारोगाजी ने गजबनाक निगाहों से उसकी तरफ देखकर कहा--यह इसकी शरारत है।
दुनिया जानती है कि जुर्म को छुपाना जुर्म करने के बराबर है।
मैं इस बदकाश को इसका मजा चखा दूँगा।
वह अपनी ताकत के जोम में भूला हुआ है, और कोई बात नहीं।
लातों के भूत बातों से नहीं मानते।
मुखिया साहब ने सिर झुकाकर कहा--हुजूर, अब माफी दी जाय।
दारोगाजी की त्योरियाँ चढ़ गयीं और झुंझलाकर बोले--अरे हजूर के बच्चे, कुछ सठिया तो नहीं गया है।
अगर इसी तरह माफी देनी होती तो मुझे क्या कुत्ते ने काटा था कि यहाँ तक दौड़ा आता।
न कोई मामला, न ममाले की बात, बस माफी की रट लगा रक्खी है।
मुझे ज्यादा फुरसत नहीं है।
नमाज पढ़ता हूँ, तब तक तुम अपना सलाह मशविरा कर लो और मुझे हँसी-खुशी रुखसत करो वर्ना गौसखाँ को जानते हो, उसका मारा पानी भी नही मांगता!
दारोगा तकवे व तहारत के बड़े पाबन्द थे पाँचों वक्त की नमाज पढ़ते और तीसों रोजे रखते, ईदों में धूमधाम से कुर्बानियाँ होतीं।
इससे अच्छा आचरण किसी आदमी में और क्या हो सकता है!
मुखिया साहब दबे पाँव गुपचुप ढंग से गौरा के पास और बोले--यह दारोगा बड़ा काफिर है, पचास से नीचे तो बात ही नहीं करता।
अब्बल दर्जे का थानेदार है।
मैंने बहुत कहा, हुजूर, गरीब आदमी है, घर में कुछ सुभीता नहीं, मगर वह एक नहीं सुनता।
गौरा ने घूँघट में मुँह छिपाकर कहा--दादा, उनकी जान बच जाए, कोई तरह की आंच न आने पाए, रूपये-पैसे की कौन बात है, इसी दिन के लिए तो कमाया जाता है।
गोपाल खाट पर पड़ा सब बातें सुन रहा था।
अब उससे न रहा गया।
लकड़ी गांठ ही पर टूटती है।
जो गुनाह किया नहीं गया वह दबता है मगर कुचला नहीं जा सकता।
वह जोश से उठ बैठा और बोला--पचास रुपये की कौन कहे, मैं पचास कौड़ियाँ भी न दूँगा।
कोई गदर है, मैंने कसूर क्या किया है?
मुखिया का चेहरा फक हो गया।
बड़प्पन के स्वर में बोले-धीरे बोलो, कहीं सुन ले तो गजब हो जाए।
लेकिन गोपाल बिफरा हुआ था, अकड़कर बोला--मैं एक कौड़ी भी न दूँगा।
देखें कौन मेरे फांसी लगा देता है।
गौरा ने बहलाने के स्वर में कहा--अच्छा, जब मैं तुमसे रूपये मांगूँ तो मत देना।
यह कहकर गौरा ने, जो इस वक्त लौड़ी के बजाय रानी बनी हुई थी, छप्पर के एक कोने में से रुपयों की एक पोटली निकाली और मुखिया के हाथ में रख दी।
गोपाल दांत पीसकर उठा, लेकिन मुखिया साहब फौरन से पहले सरक गये।
दारोगा जी ने गोपाल की बातें सुन ली थीं और दुआ कर रहे थे कि ऐ खुदा, इस मरदूद के दिल को पलट।
इतने में मुखिया ने बाहर आकर पचीस रूपये की पोटली दिखाई।
पचीस रास्ते ही में गायब हो गये थे।
दारोगा जी ने खुदा का शुक्र किया।
दुआ सुनी गयी।
रुपया जेब में रक्खा और रसद पहुँचाने वालों की भीड़ को रोते और बिलबिलाते छोड़कर हवा हो गये।
मोदी का गला घुंट गया।
कसाई के गले पर छुरी फिर गयी।
तेली पिस गया।
मुखिया साहब ने गोपाल की गर्दन पर एहसान रक्खा गोया रसद के दाम गिरह से दिए।
गाँव में सुर्खरू हो गया, प्रतिष्ठा बढ़ गई।
इधर गोपाल ने गौरा की खूब खबर ली।
गाँव में रात भर यही चर्चा रही।
गोपाल बहुत बचा और इसका सेहरा मुखिया के सिर था।
बड़ी विपत्ति आई थी।
वह टल गयी।
पितरों ने, दीवान हरदौल ने, नीम तलेवाली देवी ने, तालाब के किनारे वाली सती ने, गोपाल की रक्षा की।
यह उन्हीं का प्रताप था।
देवी की पूजा होनी जरूरी थी।
सत्यनारायण की कथा भी लाजिमी हो गयी।
फिर सुबह हुई लेकिन गोपाल के दरवाजे पर आज लाल पगड़ियों के बजाय लाल साड़ियों का जमघट था।
गौरा आज देवी की पूजा करने जाती थी और गाँव की औरतें उसका साथ देने आई थीं।
उसका घर सोंधी-सोंधी मिट्टी की खुशबू से महक रहा था जो खस और गुलाब से कम मोहक न थी।
औरतें सुहाने गीत गा रही थीं।
बच्चे खुश हो-होकर दौड़ते थे।
देवी के चबूतरे पर उसने मिटटी का हाथी चढ़ाया।
सती की मांग में सेंदुर डाला।
दीवान साहब को बताशे और हलुआ खिलाया।
हनुमान जी को लड्डू से ज्यादा प्रेम है, उन्हें लड्डू चढ़ाये तब गाती बजाती घर को आयी और सत्यनारायण की कथा की तैयारियाँ होने लगीं ।
मालिन फूल के हार, केले की शाखें और बन्दनवारें लायीं।
कुम्हार नये-नये दिये और हांडियाँ दे गया।
बारी हरे ढाक के पत्तल और दोने रख गया।
कहार ने आकर मटकों में पानी भरा।
बढ़ई ने आकर गोपाल और गौरा के लिए दो नयी-नयी पीढ़ियाँ बनायीं।
नाइन ने आंगन लीपा और चौक बनायी।
दरवाजे पर बन्दनवारें बँध गयीं।
आंगन में केले की शाखें गड़ गयीं।
पण्डित जी के लिए सिंहासन सज गया।
आपस के कामों की व्यवस्था खुद-ब-खुद अपने निश्चित दायरे पर चलने लगी ।
यही व्यवस्था संस्कृति है जिसने देहात की जिन्दगी को आडम्बर की ओर से उदासीन बना रक्खा है ।
लेकिन अफसोस है कि अब ऊँच-नीच की बेमतलब और बेहूदा कैदों ने इन आपसी कर्तव्यों को सौहार्द्र सहयोग के पद से हटा कर उन पर अपमान और नीचता का दाग लगा दिया है।
शाम हुई।
पण्डित मोटेरामजी ने कन्धे पर झोली डाली, हाथ में शंख लिया और खड़ाऊँ पर खटपट करते गोपाल के घर आ पहुँचे।
आंगन में टाट बिछा हुआ था।
गाँव के प्रतिष्ठित लोग कथा सुनने के लिए आ बैठे।
घण्टी बजी, शंख फुंका गया और कथा शुरू हुईं।
गोपाल भी गाढ़े की चादर ओढ़े एक कोने में फूंका गया और कथा शुरू हुई।
गोपाल भी गाढ़े की चादर ओढ़े एक कोने में दीवार के सहारे बैठा हुआ था।
मुखिया, नम्बरदार और पटवारी ने मारे हमदर्दी के उससे कहा—सत्यनारायण क महिमा थी कि तुम पर कोई आंच न आई।
गोपाल ने अँगड़ाई लेकर कहा—सत्यनारायण की महिमा नहीं, यह अंधेर है।

सेठ पुरुषोत्तमदास पूना की सरस्वती पाठशाला का मुआयना करने के बाद बाहर निकले तो एक लड़की ने दौड़कर 
उनका दामन पकड़ लिया।
सेठ जी रुक गये और मुहब्बत से उसकी तरफ देखकर पूछा—क्या नाम है?
लड़की ने जवाब दिया—रोहिणी।
सेठ जी ने उसे गोद में उठा लिया और बोले—तुम्हें कुछ इनाम मिला?
लड़की ने उनकी तरफ बच्चों जैसी गंभीरता से देखकर कहा—तुम चले जाते हो, मुझे रोना आता है, मुझे भी साथ 
लेते चलो।
सेठजी ने हँसकर कहा—मुझे बड़ी दूर जाना है, तुम कैसे चालोगी?
रोहिणी ने प्यार से उनकी गर्दन में हाथ डाल दिये और बोली—जहॉँ तुम जाओगे वहीं मैं भी चलूँगी।
मैं तुम्हारी बेटी हूँगी।
मदरसे के अफसर ने आगे बढ़कर कहा—इसका बाप साल भर हुआ नही रहा।
मॉँ कपड़े सीती है, बड़ी मुश्किल से गुजर होती है।
सेठ जी के स्वभाव में करुणा बहुत थी।
यह सुनकर उनकी आँखें भर आयीं।
उस भोली प्रार्थना में वह दर्द था जो पत्थर-से दिल को पिघला सकता है।
बेकसी और यतीमी को इससे ज्यादा दर्दनाक ढंग से जाहिर कना नामुमकिन था।
उन्होंने सोचा—इस नन्हें-से दिल में न जाने क्या अरमान होंगे।
और लड़कियॉँ अपने खिलौने दिखाकर कहती होंगी, यह मेरे बाप ने दिया है।
वह अपने बाप के साथ मदरसे आती होंगी, उसके साथ मेलों में जाती होंगी और उनकी दिलचस्पियों का जिक्र करती होंगी।
यह सब बातें सुन-सुनकर इस भोली लड़की को भी ख्वाहिश होती होगी कि मेरे बाप होता।
मॉँ की मुहब्बत में गहराई और आत्मिकता होती है जिसे बच्चे समझ नहीं सकते।
बाप की मुहब्बत में खुशी और चाव होता है जिसे बच्चे खूब समझते हैं।
सेठ जी ने रोहिणी को प्यार से गले लगा लिया और बोले—अच्छा, मैं तुम्हें अपनी बेटी बनाऊँगा।
लेकिन खूब जी लगाकर पढ़ना।
अब छुट्टी का वक्त आ गया है, मेरे साथ आओ, तुम्हारे घर पहुँचा दूँ।
यह कहकर उन्होंने रोहिणी को अपनी मोटरकार में बिठा लिया।
रोहिणी ने बड़े इत्मीनान और गर्व से अपनी सहेलियों की तरफ देखा।
उसकी बड़ी-बड़ी आँखें खुशी से चमक रही थीं और चेहरा चॉँदनी रात की तरह खिला हुआ था।
सेठ ने रोहिणी को बाजार की खूब सैर करायी और कुछ उसकी पसन्द से, कुछ अपनी पसन्द से बहुत-सी चीजें खरीदीं, यहॉँ तक कि रोहिणी बातें करते-करते कुछ थक-सी गयी और खामोश हो गई।
उसने इतनी चीजें देखीं और इतनी बातें सुनीं कि उसका जी भर गया।
शाम होते-होते रोहिणी के घर पहुँचे और मोटरकार से उतरकर रोहिणी को अब कुछ आराम मिला।
दरवाजा बन्द था।
उसकी मॉँ किसी ग्राहक के घर कपड़े देने गयी थी।
रोहिणी ने अपने तोहफों को उलटना-पलटना शुरू किया—खूबसूरत रबड़ के खिलौने, चीनी की गुड़िया जरा दबाने से चूँ-चूँ करने लगतीं और रोहिणी यह प्यारा संगीत सुनकर फूली न समाती थी।
रेशमी कपड़े और रंग-बिरंगी साड़ियों की कई बण्डल थे लेकिन मखमली बूटे की गुलकारियों ने उसे खूब लुभाया था।
उसे उन चीजों के पाने की जितनी खुशी थी, उससे ज्यादा उन्हें अपनी सहेलियों को दिखाने की बेचैनी थी।
सुन्दरी के जूते अच्छे सही लेकिन उनमें ऐसे फूल कहॉँ हैं।
ऐसी गुड़िया उसने कभी देखी भी न होंगी।
इन खयालों से उसके दिल में उमंग भर आयी और वह अपनी मोहिनी आवाज में एक गीत गाने लगी।
सेठ जी दरवाजे पर खड़े इन पवित्र दृश्य का हार्दिक आनन्द उठा रहे थे।
इतने में रोहिणी की मॉँ रुक्मिणी कपड़ों की एक पोटली लिये हुए आती दिखायी दी।
रोहिणी ने खुशी से पागल होकर एक छलॉँग भरी और उसके पैरों से लिपट गयी।
रुक्मिणी का चेहरा पीला था, आँखों में हसरत और बेकसी छिपी हुई थी, गुप्त चिंता का सजीव चित्र मालूम होती थी, जिसके लिए जिंदगी में कोई सहारा नहीं।
मगर रोहिणी को जब उसने गोद में उठाकर प्यार से चूमा मो जरा देर के लिए उसकी ऑंखों में उन्मीद और जिंदगी की झलक दिखायी दी।
मुरझाया हुआ फूल खिल गया।
बोली—आज तू इतनी देर तक कहॉँ रही, मैं तुझे ढूँढ़ने पाठशाला गयी थी।
रोहिणी ने हुमककर कहा—मैं मोटरकार पर बैठकर बाजार गयी थी।
वहॉँ से बहुत अच्छी-अच्छी चीजें लायी हूँ।
वह देखो कौन खड़ा है?
मॉँ ने सेठ जी की तरफ ताका और लजाकर सिर झुका लिया।
बरामदे में पहुँचते ही रोहिणी मॉँ की गोद से उतरकर सेठजी के पास गयी और अपनी मॉँ को यकीन दिलाने के लिए भोलेपन से बोली—क्यों, तुम मेरे बाप हो न?
सेठ जी ने उसे प्यार करके कहा—हॉँ, तुम मेरी प्यारी बेटी हो।
रोहिणी ने उनसे मुंह की तरफ याचना-भरी आँखों से देखकर कहा—अब तुम रोज यहीं रहा करोगे?
सेठ जी ने उसके बाल सुलझाकर जवाब दिया—मैं यहॉँ रहूँगा तो काम कौन करेगा? मैं कभी-कभी तुम्हें देखने आया करूँगा, लेकिन वहॉँ से तुम्हारे लिए अच्छी-अच्छी चीजें भेजूँगा।
रोहिणी कुछ उदास-सी हो गयी।
इतने में उसकी मॉँ ने मकान का दरवाजा खोला ओर बड़ी फुर्ती से मैले बिछावन और फटे हुए कपड़े समेट कर कोने में डाल दिये कि कहीं सेठ जी की निगाह उन पर न पड़ जाए।
यह स्वाभिमान स्त्रियों की खास अपनी चीज है।
रुक्मिणी अब इस सोच में पड़ी थी कि मैं इनकी क्या खातिर-तवाजो करूँ।
उसने सेठ जी का नाम सुना था, उसका पति हमेशा उनकी बड़ाई किया करता था।
वह उनकी दया और उदारता की चर्चाएँ अनेकों बार सुन चुकी थी।
वह उन्हें अपने मन का देवता समझा कतरी थी, उसे क्या उमीद थी कि कभी उसका घर भी उसके कदमों से रोशन होगा।
लेकिन आज जब वह शुभ दिन संयोग से आया तो वह इस काबिल भी नहीं कि उन्हें बैठने के लिए एक मोढ़ा दे सके।
घर में पान और इलायची भी नहीं।
वह अपने आँसुओं को किसी तरह न रोक सकी।
आखिर जब अंधेरा हो गया और पास के ठाकुरद्वारे से घण्टों और नगाड़ों की आवाजें आने लगीं तो उन्होंने जरा ऊँची आवाज में कहा—बाईजी, अब मैं जाता हूँ।
मुझे अभी यहॉँ बहुत काम करना है।
मेरी रोहिणी को कोई तकलीफ न हो।
मुझे जब मौका मिलेगा, उसे देखने आऊँगा।
उसके पालने-पोसने का काम मेरा है और मैं उसे बहुत खुशी से पूरा करूँगा।
उसके लिए अब तुम कोई फिक्र मत करो।
मैंने उसका वजीफा बॉँध दिया है और यह उसकी पहली किस्त है।
यह कहकर उन्होंने अपना खूबसूरत बटुआ निकाला और रुक्मिणी के सामने रख दिया।
गरीब औरत की आँखें में आँसू जारी थे।
उसका जी बरबस चाहता था कि उसके पैरों को पकड़कर खूब रोये।
आज बहुत दिनों के बाद एक सच्चे हमदर्द की आवाज उसके मन में आयी थी।
जब सेठ जी चले तो उसने दोनों हाथों से प्रणाम किया।
उसके हृदय की गहराइयों से प्रार्थना निकली—आपने एक बेबस पर दया की है, ईश्वर आपको इसका बदला दे।
दूसरे दिन रोहिणी पाठशाला गई तो उसकी बॉँकी सज-धज आँखों में खुबी जाती थी।
उस्तानियों ने उसे बारी-बारी प्यार किया और उसकी सहेलियॉँ उसकी एक-एक चीज को आश्चर्य से देखती और ललचाती थी।
अच्छे कपड़ों से कुछ स्वाभिमान का अनुभव होता है।
आज रोहिणी वह गरीब लड़की न रही जो दूसरों की तरफ विवश नेत्रों से देखा करती थी।
आज उसकी एक-एक क्रिया से शैशवोचित गर्व और चंचलता टपकती थी और उसकी जबान एक दम के लिए भी न रुकती थी।
कभी मोटर की तेजी का जिक्र था कभी बाजार की दिलचस्पियों का बयान, कभी अपनी गुड़ियों के कुशल-मंगल की चर्चा थी और कभी अपने बाप की मुहब्बत की दास्तान।
दिल था कि उमंगों से भरा हुआ था।
एक महीने बाद सेठ पुरुषोत्तमदास ने रोहिणी के लिए फिर तोहफे और रुपये रवाना किये।
बेचारी विधवा को उनकी कृपा से जीविका की चिन्ता से छुट्टी मिली।
वह भी रोहिणी के साथ पाठशाला आती और दोनों मॉँ-बेटियॉँ एक ही दरजे के साथ-साथ पढ़तीं, लेकिन रोहिणी का नम्बर हमेशा मॉँ से अव्वल रहा सेठ जी जब पूना की तरफ से निकलते तो रोहिणी को देखने जरूर आते और उनका आगमन उसकी प्रसन्नता और मनोरंजन के लिए महीनों का सामान इकट्ठा कर देता।
इसी तरह कई साल गुजर गये और रोहिणी ने जवानी के सुहाने हरे-भरे मैदान में पैर रक्खा, जबकि बचपन की भोली-भाली अदाओं में एक खास मतलब और इरादों का दखल हो जाता है।
रोहिणी अब आन्तरिक और बाह्य सौन्दर्य में अपनी पाठशाला की नाक थी।
हाव-भाव में आकर्षक गम्भीरता, बातों में गीत का-सा खिंचाव और गीत का-सा आत्मिक रस था।
कपड़ों में रंगीन सादगी, आँखों में लाज-संकोच, विचारों में पवित्रता।
जवानी थी मगर घमण्ड और बनावट और चंचलता से मुक्त।
उसमें एक एकाग्रता थी ऊँचे इरादों से पैदा होती है।
स्त्रियोचित उत्कर्ष की मंजिलें वह धीरे-धीरे तय करती चली जाती थी।
सेठ जी के बड़े बेटे नरोत्तमदास कई साल तक अमेरिका और जर्मनी की युनिवर्सिटियों की खाक छानने के बाद इंजीनियरिंग विभाग में कमाल हासिल करके वापस आए थे।
अमेरिका के सबसे प्रतिष्ठित कालेज में उन्होंने सम्मान का पद प्राप्त किया था।
अमेरिका के अखबार एक हिन्दोस्तानी नौजवान की इस शानदार कामयाबी पर चकित थे।
उन्हीं का स्वागत करने के लिए बम्बई में एक बड़ा जलसा किया गया था।
इस उत्सव में शरीक होने के लिए लोग दूर-दूर से आए थे।
सरस्वती पाठशाला को भी निमंत्रण मिला और रोहिणी को सेठानी जी ने विशेष रूप से आमंत्रित किया।
पाठशाला में हफ्तों तैयारियॉँ हुई।
रोहिणी को एक दम के लिए भी चैन न था।
यह पहला मौका था कि उसने अपने लिए बहुत अच्छे-अच्छे कपड़े बनवाये।
रंगों के चुनाव में वह मिठास थी, काट-छॉँट में वह फबन जिससे उसकी सुन्दरता चमक उठी।
सेठानी कौशल्या देवी उसे लेने के लिए रेलवे स्टेशन पर मौजूद थीं।
रोहिणी गाड़ी से उतरते ही उनके पैरों की तरफ झुकी लेकिन उन्होंने उसे छाती से लगा लिया और इस तरह प्यार किया कि जैसे वह उनकी बेटी है।
वह उसे बार-बार देखती थीं और आँखों से गर्व और प्रेम टपक पड़ता था।
इस जलसे के लिए ठीक समुन्दर के किनारे एक हरे-भरे सुहाने मैदान में एक लम्बा-चौड़ा शामियाना लगाया गया था।
एक तरफ आदमियों का समुद्र उमड़ा हुआ था दूसरी तरफ समुद्र की लहरें उमड़ रही थीं, गोया वह भी इस खुशी में शरीक थीं।
जब उपस्थित लोगों ने रोहिणी बाई के आने की खबर सुनी तो हजारों आदमी उसे देखने के लिए खड़े हो गए।
यही तो वह लड़की है।
जिसने अबकी शास्त्री की परीक्षा पास की है।
जरा उसके दर्शन करने चाहिये।
अब भी इस देश की स्त्रियों में ऐसे रतन मौजूद हैं।
भोले-भाले देशप्रेमियों में इस तरह की बातें होने लगीं।
शहर की कई प्रतिष्ठित महिलाओं ने आकर रोहिणी को गले लगाया और आपस में उसके सौन्दर्य और उसके कपड़ों की चर्चा होने लगी।
आखिर मिस्टर पुरुषोत्तमदास तशरीफ लाए।
हालॉँकि वह बड़ा शिष्ट और गम्भीर उत्सव था लेकिन उस वक्त दर्शन की उत्कंठा पागलपन की हद तक जा पहुँची थी।
एक भगदड़-सी मच गई।
कुर्सियों की कतारे गड़बड़ हो गईं।
कोई कुर्सी पर खड़ा हुआ, कोई उसके हत्थों पर।
कुछ मनचले लोगों ने शामियाने की रस्सियॉँ पकड़ीं और उन पर जा लटके कई मिनट तक यही तूफान मचा रहा।
कहीं कुर्सियां टूटीं, कहीं कुर्सियॉँ उलटीं, कोई किसी के ऊपर गिरा, कोई नीचे।
ज्यादा तेज लोगों में धौल-धप्पा होने लगा।
तब बीन की सुहानी आवाजें आने लगीं।
रोहिणी ने अपनी मण्डली के साथ देशप्रेम में डूबा हुआ गीत शुरू किया।
सारे उपस्थित लोग बिलकुल शान्त थे और उस समय वह सुरीला राग, उसकी कोमलता और स्वच्छता, उसकी प्रभावशाली मधुरता, उसकी उत्साह भरी वाणी दिलों पर वह नशा-सा पैदा कर रही थी जिससे प्रेम की लहरें उठती हैं, जो दिल से बुराइयों को मिटाता है और उससे जिन्दगी की हमेशा याद रहने वाली यादगारें पैदा हो जाती हैं।
गीत बन्द होने पर तारीफ की एक आवाज न आई।
वहीं ताने कानों में अब तक गूँज रही थीं।
गाने के बाद विभिन्न संस्थाओं की तरफ से अभिनन्दन पेश हुए और तब नरोत्तमदास लोगों को धन्यवाद देने के लिए खड़े हुए।
लेकिन उनके भाषाण से लोगों को थोड़ी निराशा हुई।
यों दोस्तो की मण्डली में उनकी वक्तृता के आवेग और प्रवाह की कोई सीमा न थी लेकिन सार्वजनिक सभा के सामने खड़े होते ही शब्द और विचार दोनों ही उनसे बेवफाई कर जाते थे।
उन्होंने बड़ी-बड़ी मुश्किल से धन्यवाद के कुछ शब्द कहे और तब अपनी योग्यता की लज्जित स्वीकृति के साथ अपनी जगह पर आ बैठे।
कितने ही लोग उनकी योग्यता पर ज्ञानियों की तरह सिर हिलाने लगे।
अब जलसा खत्म होने का वक्त आया।
वह रेशमी हार जो सरस्वती पाठशाला की ओर से भेजा गया था, मेज पर रखा हुआ था।
उसे हीरो के गले में कौन डाले? प्रेसिडेण्ट ने महिलाओं की पंक्ति की ओर नजर दौड़ाई।
चुनने वाली आँख रोहिणी पर पड़ी और ठहर गई।
उसकी छाती धड़कने लगी।
लेकिन उत्सव के सभापति के आदेश का पालन आवश्यक था।
वह सर झुकाये हुए मेज के पास आयी और कॉँपते हाथों से हार को उठा लिया।
एक क्षण के लिए दोनों की आँखें मिलीं और रोहिणी ने नरोत्तमदास के गले में हार डाल दिया।
दूसरे दिन सरस्वती पाठशाला के मेहमान विदा हुए लेकिन कौशल्या देवी ने रोहिणी को न जाने दिया।
बोली—अभी तुम्हें देखने से जी नहीं भरा, तुम्हें यहॉँ एक हफ्ता रहना होगा।
आखिर मैं भी तो तुम्हारी मॉँ हूँ।
एक मॉँ से इतना प्यार और दूसरी मॉँ से इतना अलगाव!
रोहिणी कुछ जवाब न दे सकी।
यह सारा हफ्ता कौशल्या देवी ने उसकी विदाई की तैयारियों में खर्च किया।
सातवें दिन उसे विदा करने के लिए स्टेशन तक आयीं।
चलते वक्त उससे गले मिलीं और बहुत कोशिश करने पर भी आँसुओं को न रोक सकीं।
नरोत्तमदास भी आये थे।
उनका चेहरा उदास था।
कौशल्या ने उनकी तरफ सहानुभूतिपूर्ण आँखों से देखकर कहा—मुझे यह तो ख्याल ही न रहा, रोहिणी क्या यहॉँ से पूना तक अकेली जायेगी? क्या हर्ज है, तुम्हीं चले जाओ, शाम की गाड़ी से लौट आना।
नरोत्तमदास के चेहरे पर खुशी की लहर दौड़ गयी, जो इन शब्दों में न छिप सकी—अच्छा, मैं ही चला जाऊँगा।
वह इस फिक्र में थे कि देखें बिदाई की बातचीत का मौका भी मिलता है या नहीं।
अब वह खूब जी भरकर अपना दर्दे दिल सुनायेंगे और मुमकिन हुआ तो उस लाज-संकोच को, जो उदासीनता के परदे में छिपी हुई है, मिटा देंगे।
रुक्मिणी को अब रोहिणी की शादी की फिक्र पैदा हुई।
पड़ोस की औरतों में इसकी चर्चा होने लगी थी।
लड़की इतनी सयानी हो गयी है, अब क्या बुढ़ापे में ब्याह होगा? कई जगह से बात आयी, उनमें कुछ बड़े प्रतिष्ठित घराने थे।
लेकिन जब रुक्मिणी उन पैमानों को सेठजी के पास भेजती तो वे यही जवाब देते कि मैं खुद फिक्र में हूँ।
रुक्मिणी को उनकी यह टाल-मटोल बुरी मालूम होती थी।
रोहिणी को बम्बई से लौटे महीना भर हो चुका था।
एक दिन वह पाठशाला से लौटी तो उसे अम्मा की चारपाई पर एक खत पड़ा हुआ मिला।
रोहिणी पढ़ने लगी, लिखा था—बहन, जब से मैंने तुम्हारी लड़की को बम्बई में देखा है, मैं उस पर रीझ गई हूँ।
अब उसके बगैर मुझे चैन नहीं है।
क्या मेरा ऐसा भाग्य होगा कि वह मेरी बहू बन सके? मैं गरीब हूँ लेकिन मैंने सेठ जी को राजी कर लिया है।
तुम भी मेरी यह विनती कबूल करो।
मैं तुम्हारी लड़की को चाहे फूलों की सेज पर न सुला सकूँ, लेकिन इस घर का एक-एक आदमी उसे आँखों की पुतली बनाकर रखेगा।
अब रहा लड़का।
मॉँ के मुँह से लड़के का बखान कुछ अच्छा नहीं मालूम होता।
लेकिन यह कह सकती हूँ कि परमात्मा ने यह जोड़ी अपनी हाथों बनायी है।
सूरत में, स्वभाव में, विद्या में, हर दृष्टि से वह रोहिणी के योग्य है।
तुम जैसे चाहे अपना इत्मीनान कर सकती हो।
जवाब जल्द देना और ज्यादा क्या लिखूँ।
नीचे थोड़े-से शब्दों में सेठजी ने उस पैगाम की सिफारिश की थी।
रोहिणी गालों पर हाथ रखकर सोचने लगी।
नरोत्तमदास की तस्वीर उसकी आँखों के सामने आ खड़ी हुई।
उनकी वह प्रेम की बातें, जिनका सिलसिला बम्बई से पूना तक नहीं टूटा था, कानों में गूंजने लगीं।
उसने एक ठण्डी सॉँस ली और उदास होकर चारपाई पर लेट गई।
सरस्वती पाठशाला में एक बार फिर सजावट और सफाई के दृश्य दिखाई दे रहे हैं।
आज रोहिणी की शादी का शुभ दिन।
शाम का वक्त, बसन्त का सुहाना मौसम।
पाठशाला के दारो-दीवार मुस्करा रहे हैं और हरा-भरा बगीचा फूला नहीं समाता।
चन्द्रमा अपनी बारात लेकर पूरब की तरफ से निकला।
उसी वक्त मंगलाचरण का सुहाना राग उस रूपहली चॉँदनी और हल्के-हल्के हवा के झोकों में लहरें मारने लगा।
दूल्हा आया, उसे देखते ही लोग हैरत में आ गए।
यह नरोत्तमदास थे।
दूल्हा मण्डप के नीचे गया।
रोहिणी की मॉँ अपने को रोक न सकी, उसी वक्त जाकर सेठ जी के पैर पर गिर पड़ी।
रोहिणी की आँखों से प्रेम और आन्दद के आँसू बहने लगे।
मण्डप के नीचे हवन-कुण्ड बना था।
हवन शुरू हुआ, खुशबू की लपेटें हवा में उठीं और सारा मैदान महक गया।
लोगों के दिलो-दिमाग में ताजगी की उमंग पैदा हुई।
फिर संस्कार की बारी आई।
दूल्हा और दुल्हन ने आपस में हमदर्दी; जिम्मेदारी और वफादारी के पवित्र शब्द अपनी जबानों से कहे।
विवाह की वह मुबारक जंजीर गले में पड़ी जिसमें वजन है, सख्ती है, पाबन्दियॉँ हैं लेकिन वजन के साथ सुख और पाबन्दियों के साथ विश्वास है।
दोनों दिलों में उस वक्त एक नयी, बलवान, आत्मिक शक्ति की अनुभूति हो रही थी।
जब शादी की रस्में खत्म हो गयीं तो नाच-गाने की मजलिस का दौर आया।
मोहक गीत गूँजने लगे।
सेठ जी थककर चूर हो गए थे।
जरा दम लेने के लिए बागीचे में जाकर एक बेंच पर बैठ गये।
ठण्डी-ठण्डी हवा आ रही आ रही थी।
एक नशा-सा पैदा करने वाली शान्ति चारों तरफ छायी हुई थी।
उसी वक्त रोहिणी उनके पास आयी और उनके पैरों से लिपट गयी।

आह, अभागा मैं! मेरे कर्मो के फल ने आज यह दिन दिखाये कि अपमान भी मेरे ऊपर हंसता है।
और यह सब मैंने अपने हाथों किया।
शैतान के सिर इलजाम क्यों दूं, किस्मत को खरी-खोटी क्यों सुनाऊँ, होनी का क्यों रोऊं? जों कुछ किया मैंने जानते और बूझते हुए किया।
अभी एक साल गुजरा जब मैं भाग्यशाली था, प्रतिष्ठित था और समृद्धि मेरी चेरी थी।
दुनिया की नेमतें मेरे सामने हाथ बांधे खड़ी थीं लेकिन आज बदनामी और कंगाली और शंर्मिदगी मेरी दुर्दशा पर आंसू बहाती है।
मैं ऊंचे खानदान का, बहुत पढ़ा-लिखा आदमी था, फारसी का मुल्ला, संस्कृत का पंण्डित, अंगेजी का ग्रेजुएट।
अपने मुंह मियां मिट्ठू क्यों बनूं लेकिन रुप भी मुझको मिला था, इतना कि दूसरे मुझसे ईर्ष्या कर सकते थे।
ग़रज एक इंसान को खुशी के साथ जिंदगी बसर करने के लिए जितनी अच्छी चीजों की जरुरत हो सकती है वह सब मुझे हासिल थीं।
सेहत का यह हाल कि मुझे कभी सरदर्द की भी शिकायत नहीं हुई।
फ़िटन की सैर, दरिया की दिलफ़रेबियां, पहाड़ के सुंदर दृश्य –उन खुशियों का जिक्र ही तकलीफ़देह है।
क्या मजे की जिंदगी थी!
आह, यहॉँ तक तो अपना दर्देदिल सुना सकता हूँ लेकिन इसके आगे फिर होंठों पर खामोशी की मुहर लगी हुई है।
एक सती-साध्वी, प्रतिप्राणा स्त्री और दो गुलाब के फूल-से बच्चे इंसान के लिए जिन खुशियों, आरजुओं, हौसलों और दिलफ़रेबियों का खजाना हो सकते हैं वह सब मुझे प्राप्त था।
मैं इस योग्य नहीं कि उस पतित्र स्त्री का नाम जबान पर लाऊँ।
मैं इस योग्य नहीं कि अपने को उन लड़कों का बाप कह सकूं।
मगर नसीब का कुछ ऐसा खेल था कि मैंने उन बिहिश्ती नेमतों की कद्र न की।
जिस औरत ने मेरे हुक्म और अपनी इच्छा में कभी कोई भेद नहीं किया, जो मेरी सारी बुराइयों के बावजूद कभी शिकायत का एक हर्फ़ ज़बान पर नहीं लायी, जिसका गुस्सा कभी आंखो से आगे नहीं बढ़ने पाया-गुस्सा क्या था कुआर की बरखा थी, दो-चार हलकी-हलकी बूंदें पड़ी और फिर आसमान साफ़ हो गया—अपनी दीवानगी के नशे में मैंने उस देवी की कद्र न की।
मैने उसे जलाया, रुलाया, तड़पाया।
मैंने उसके साथ दग़ा की।
आह! जब मैं दो-दो बजे रात को घर लौटता था तो मुझे कैसे-कैसे बहाने सूझते थे, नित नये हीले गढ़ता था, शायद विद्यार्थी जीवन में जब बैण्ड के मजे से मदरसे जाने की इजाज़त न देते थे, उस वक्त भी बुद्धि इतनी प्रखर न थी।
और क्या उस क्षमा की देवी को मेरी बातों पर यक़ीन आता था? वह भोली थी मगर ऐसी नादान न थी।
मेरी खुमार-भरी आंखे और मेरे उथले भाव और मेरे झूठे प्रेम-प्रदर्शन का रहस्य क्या उससे छिपा रह सकता था? लेकिन उसकी रग-रग में शराफत भरी हुई थी, कोई कमीना ख़याल उसकी जबान पर नहीं आ सकता था।
वह उन बातों का जिक्र करके या अपने संदेहों को खुले आम दिखलाकर हमारे पवित्र संबंध में खिचाव या बदमज़गी पैदा करना बहुत अनुचित समझती थी।
मुझे उसके विचार, उसके माथे पर लिखे मालूम होते थे।
उन बदमज़गियों के मुकाबले में उसे जलना और रोना ज्यादा पसंद था, शायद वह समझती थी कि मेरा नशा खुद-ब-खुद उतर जाएगा।
काश, इस शराफत के बदले उसके स्वभाव में कुछ ओछापन और अनुदारता भी होती।
काश, वह अपने अधिकारों को अपने हाथ में रखना जानती।
काश, वह इतनी सीधी न होती।
काश, अव अपने मन के भावों को छिपाने में इतनी कुशल न होती।
काश, वह इतनी मक्कार न होती।
लेकिन मेरी मक्कारी और उसकी मक्कारी में कितना अंतर था, मेरी मक्कारी हरामकारी थी, उसकी मक्कारी आत्मबलिदानी।
एक रोज मैं अपने काम से फुसरत पाकर शाम के वक्त़ मनोरंजन के लिए आनंदवाटिका मे पहुँचा और संगमरमर के हौज पर बैठकर मछलियों का तमाशा देखने लगा।
एकाएक निगाह ऊपर उठी तो मैंने एक औरत का बेले की झाड़ियों में फूल चुनते देखा।
उसके कपड़े मैले थे और जवानी की ताजगी और गर्व को छोड़कर उसके चेहरे में कोई ऐसी खास बात न थीं उसने मेरी तरफ आंखे उठायीं और फिर फूल चुनने में लग गयी गोया उसने कुछ देखा ही नहीं।
उसके इस अंदाज ने, चाहे वह उसकी सरलता ही क्यों न रही हो, मेरी वासना को और भी उद्दीप्त कर दिया।
मेरे लिए यह एक नयी बात थी कि कोई औरत इस तरह देखे कि जैसे उसने नहीं देखा।
मैं उठा और धीरे-धीरे, कभी जमीन और कभी आसमान की तरफ ताकते हुए बेले की झाड़ियों के पास जाकर खुद भी फूल चुनने लगा।
इस ढिठाई का नतीजा यह हुआ कि वह मालिन की लड़की वहां से तेजी के साथ बाग के दूसरे हिस्से में चली गयी।
उस दिन से मालूम नहीं वह कौन-सा आकर्षण था जो मुझे रोज शाम के वक्त आनंदवाटिका की तरफ खींच ले जाता।
उसे मुहब्बत हरगिज नहीं कह सकते।
अगर मुझे उस वक्त भगवान् न करें, उस लड़की के बारे में कोई, शोक-समाचार मिलता तो शायद मेरी आंखों से आंसू भी न निकले, जोगिया धारण करने की तो चर्चा ही व्यर्थ है।
मैं रोज जाता और नये-नये रुप धरकर जाता लेकिन जिस प्रकृति ने मुझे अच्छा रुप-रंग दिया था उसी ने मुझे वाचालता से वंचित भी कर रखा था।
मैं रोज जाता और रोज लौट जाता, प्रेम की मंजिल में एक क़दम भी आगे न बढ़ पाता था।
हां, इतना अलबत्ता हो गया कि उसे वह पहली-सी झिझक न रही।
आखिर इस शांतिपूर्ण नीति को सफल बनाने न होते देख मैंने एक नयी युक्ति सोची।
एक रोज मैं अपने साथ अपने शैतान बुलडाग टामी को भी लेता गया।
जब शाम हो गयी और वह मेरे धैर्य का नाश करने वाली फूलों से आंचल भरकर अपने घर की ओर चली तो मैंने अपने बुलडाग को धीरे से इशारा कर दिया।
बुलडाग उसकी तरफ़ बाज की तरफ झपटा, फूलमती ने एक चीख मारी, दो-चार कदम दौड़ी और जमीन पर गिर पड़ी।
अब मैं छड़ी हिलाता, बुलडाग की तरफ गुस्से-भरी आंखों से देखता और हांय-हांय चिल्लाता हुआ दौड़ा और उसे जोर से दो-तीन डंडे लगाये।
फिर मैंने बिखरे हुए फूलों को समेटा, सहमी हुई औरत का हाथ पकड़कर बिठा दिया और बहुत लज्जित और दुखी भाव से बोला—यह कितना बड़ा बदमाश है, अब इसे अपने साथ कभी नहीं लाऊंगा।
तुम्हें इसने काट तो नहीं लिया?
फूलमती ने चादर से सर को ढ़ांकते हुए कहा—तुम न आ जाते तो वह मुझे नोच डालता।
मेरे तो जैसे मन-मन-भर में पैर हो गये थे।
मेरा कलेजा तो अभी तक धड़क रहा है।
यह तीर लक्ष्य पर बैठा, खामोशी की मुहर टूट गयी, बातचीत का सिलसिला क़ायम हुआ।
बांध में एक दरार हो जाने की देर थी, फिर तो मन की उमंगो ने खुद-ब-खुद काम करना शुरु किया।
मैने जैसे-जैसे जाल फैलाये, जैसे-जैसे स्वांग रचे, वह रंगीन तबियत के लोग खूब जानते हैं।
और यह सब क्यों? मुहब्बत से नहीं, सिर्फ जरा देर दिल को खुश करने के लिए, सिर्फ उसके भरे-पूरे शरीर और भोलेपन पर रीझकर।
यों मैं बहुत नीच प्रकृति का आदमी नहीं हूँ।
रूप-रंग में फूलमती का इंदु से मुकाबला न था।
वह सुंदरता के सांचे में ढली हुई थी।
कवियों ने सौंदर्य की जो कसौटियां बनायी हैं वह सब वहां दिखायी देती थीं लेकिन पता नहीं क्यों मैंने फूलमती की धंसी हुई आंखों और फूले हुए गालों और मोटे-मोटे होठों की तरफ अपने दिल का ज्यादा खिंचाव देखा।
आना-जाना बढ़ा और महीना-भर भी गुजरने न पाया कि मैं उसकी मुहब्बत के जाल में पूरी तरह फंस गया।
मुझे अब घर की सादा जिंदगी में कोई आनंद न आता था।
लेकिन दिल ज्यों-ज्यों घर से उचटता जाता था त्यों-त्यों मैं पत्नी के प्रति प्रेम का प्रदर्शन और भी अधिक करता था।
मैं उसकी फ़रमाइशों का इंतजार करता रहता और कभी उसका दिल दुखानेवाली कोई बात मेरी जबान पर न आती।
शायद मैं अपनी आंतरिक उदासीनता को शिष्टाचार के पर्दे के पीछे छिपाना चाहता था।
धीरे-धीरे दिल की यह कैफ़ियत भी बदल गयी और बीवी की तरफ से उदासीनता दिखायी देने लगी।
घर में कपड़े नहीं है लेकिन मुझसे इतना न होता कि पूछ लूं।
सच यह है कि मुझे अब उसकी खातिरदारी करते हुए एक डर-सा मालूम होता था कि कहीं उसकीं खामोशी की दीवार टूट न जाय और उसके मन के भाव जबान पर न आ जायं।
यहां तक कि मैंने गिरस्ती की जरुरतों की तरफ से भी आंखे बंद कर लीं।
अब मेरा दिल और जान और रुपया-पैसा सब फूलमती के लिए था।
मैं खुद कभी सुनार की दुकान पर न गया था लेकिन आजकल कोई मुझे रात गए एक मशहूर सुनार के मकान पर बैठा हुआ देख सकता था।
बजाज की दुकान में भी मुझे रुचि हो गयी।
एक रोज शाम के वक्त रोज की तरह मैं आनंदवाटिका में सैर कर रहा था और फूलमती सोहलों सिंगार किए, मेरी सुनहरी-रुपहली भेंटो से लदी हुई, एक रेशमी साड़ी पहने बाग की क्यारियों में फूल तोड़ रही थी, बल्कि यों कहो कि अपनी चुटकिंयो मे मेरे दिल को मसल रही थी।
उसकी छोटी-छोटी आंखे उस वक्त नशे के हुस्न में फैल गयी ,थीं और उनमें शोखी और मुस्कराहट की झलक नज़र आती थी।
अचानक महाराजा साहब भी अपने कुछ दोस्तों के साथ मोटर पर सवार आ पहुँचे।
मैं उन्हें देखते ही अगवानी के लिए दौड़ा और आदाब बजा लाया।
बेचारी फूलमती महाराजा साहब को पहचानती थी लेकिन उसे एक घने कुंज के अलावा और कोई छिपने की जगह न मिल सकी।
महाराजा साहब चले तो हौज की तरफ़ लेकिन मेरा दुर्भाग्य उन्हें क्यारी पर ले चला जिधर फूलमती छिपी हुई थर-थर कांप रही थी।
महाराजा साहब ने उसकी तरफ़ आश्चर्य से देखा और बोले—यह कौन औरत है? सब लोग मेरी ओर प्रश्न-भरी आंखों से देखने लगे और मुझे भी उस वक्त यही ठीक मालूम हुआ कि इसका जवाब मैं ही दूं वर्ना फूलमती न जाने क्या आफत ढ़ा दे।
लापरवाही के अंदाज से बोला—इसी बाग के माली की लड़की है, यहां फूल तोड़ने आयी होगी।
फूलमती लज्जा और भय के मारे जमीन में धंसी जाती थी।
महाराजा साहब ने उसे सर से पांव तक गौर से देखा और तब संदेहशील भाव से मेरी तरफ देखकर बोले—यह माली की लड़की है?
मैं इसका क्या जवाब देता।
इसी बीच कम्बख्त दुर्ज़न माली भी अपनी फटी हुई पाग संभालता, हाथ मे कुदाल लिए हुए दौड़ता हुआ आया और सर को घुटनों से मिलाकर महाराज को प्रणाम किया महाराजा ने जरा तेज लहजे में पूछा—यह तेरी लड़की हैं?
माली के होश उड़ गए, कांपता हुआ बोला--हुजूर।
महाराज—तेरी तनख्वाह क्या है?
दुर्जन—हुजूर, पांच रुपये।
महाराज—यह लड़की कुंवारी है या ब्याही?
दुर्जन—हुजूर, अभी कुंवारी है
महाराज ने गुस्से में कहा—या तो तू चोरी करता है या डाका मारता है वर्ना यह कभी नहीं हो सकता कि तेरी लड़की अमीरजादी बनकर रह सके।
मुझे इसी वक्त इसका जवाब देना होगा वर्ना मैं तुझे पुलिस के सुपुर्द कर दूँगा।
ऐसे चाल-चलन के आदमी को मैं अपने यहां नहीं रख सकता।
माली की तो घिग्घी बंध गयी और मेरी यह हालत थी कि काटो तो बदन में लहू नहीं।
दुनिया अंधेरी मालूम होती थी।
मैं समझ गया कि आज मेरी शामत सर पर सवार है।
वह मुझे जड़ से उखाड़कर दम लेगी।
महाराजा साहब ने माली को जोर से डांटकर पूछा—तू खामोश क्यों है, बोलता क्यों नहीं?
दुर्जन फूट-फटकर रोने लगा।
जब ज़रा आवाज सुधरी तो बोला—हुजूर, बाप-दादे से सरकार का नमक खाता हूँ, अब मेरे बुढ़ापे पर दया कीजिए, यह सब मेरे फूटे नसीबों का फेर है धर्मावतार।
इस छोकरी ने मेरी नाक कटा दी, कुल का नाम मिटा दिया।
अब मैं कहीं मुंह दिखाने लायक नहीं हूँ, इसको सब तरह से समझा-बुझाकर हार गए हुजूर, लेकिन मेरी बात सुनती ही नहीं तो क्या करूं।
हुजूर माई-बाप हैं, आपसे क्या पर्दा करूं, उसे अब अमीरों के साथ रहना अच्छा लगता है और आजकल के रईसों और अमींरों को क्या कहूँ, दीनबंधु सब जानते हैं।
महाराजा साहब ने जरा देर गौर करके पूछा—क्या उसका किसी सरकारी नौकर से संबंध है?
दुर्जन ने सर झुकाकर कहा—हुजूर।
महाराज साहब—वह कौन आदमी है, तुम्हे उसे बतलाना होगा।
दुर्जन—महाराज जब पूछेंगे बता दूंगा, सांच को आंच क्या।
मैंने तो समझा था कि इसी वक्त सारा पर्दाफास हुआ जाता है लेकिन महाराजा साहब ने अपने दरबार के किसी मुलाजिम की इज्जत को इस तरह मिट्टी में मिलाना ठीक नहीं समझा।
वे वहां से टहलते हुए मोटर पर बैठकर महल की तरफ चले।
इस मनहूस वाक़ये के एक हफ्ते बाद एक रोज मैं दरबार से लौटा तो मुझे अपने घर में से एक बूढ़ी औरत बाहर निकलती हुई दिखाई दी।
उसे देखकर मैं ठिठका।
उसे चेहरे पर बनावटी भोलापन था जो कुटनियों के चेहरे की खास बात है।
मैंने उसे डांटकर पूछा-तू कौन है, यहां क्यों आयी है?
बुढ़िया ने दोनों हाथ उठाकर मेरी बलाये लीं और बोली—बेटा, नाराज न हो, गरीब भिखारी हूँ, मालिकिन का सुहाग भरपूर रहे, उसे जैसा सुनती थी वैसा ही पाया।
यह कह कर उसने जल्दी से क़दम उठाए और बाहर चली गई।
मेरे गुस्से का पारा चढ़ा मैंने घर जाकर पूछा—यह कौन औरत थी?
मेरी बीवी ने सर झुकाये धीरे से जवाब दिया—क्या जानूं, कोई भिखरिन थी।
मैंने कहा, भिखारिनों की सूरत ऐसी नहीं हुआ करती, यह तो मुझे कुटनी-सी नजर आती है।
साफ़-साफ़ बताओं उसके यहां आने का क्या मतलब था।
लेकिन बजाय कि इन संदेह-भरी बातों को सुनकर मेरी बीवी गर्व से सिर उठाये और मेरी तरफ़ उपेक्षा-भरी आंखों से देखकर अपनी साफ़दिली का सबूत दे, उसने सर झुकाए हुए जवाब दिया—मैं उसके पेट में थोड़े ही बैठी थी।
भीख मांगने आयी थी भींख दे दी, किसी के दिल का हाल कोई क्या जाने! 
उसके लहजे और अंदाज से पता चलता था कि वह जितना जबान से कहती है, उससे ज्यादा उसके दिल में है।
झूठा आरोप लगाने की कला में वह अभी बिलकुल कच्ची थी वर्ना तिरिया चरित्तर की थाह किसे मिलती है।
मैं देख रहा था कि उसके हाथ-पांव थरथरा रहे है।
मैंने झपटकर उसका हाथ पकड़ा और उसके सिर को ऊपर उठाकर बड़े गंभीर क्रोध से बोला—इंदु, तुम जानती हो कि मुझे तुम्हारा कितना एतबार है लेकिन अगर तुमने इसी वक्त़ सारी घटना सच-सच न बता दी तो मैं नहीं कह सकता कि इसका नतीजा क्या होगा।
तुम्हारा ढंग बतलाता है कि कुछ-न-कुछ दाल में काला जरुर है।
यह खूब समझ रखो कि मैं अपनी इज्जत को तुम्हारी और अपनी जानों से ज्यादा अज़ीज़ समझता हूँ।
मेरे लिए यह डूब मरने की जगह है कि मैं अपनी बीवी से इस तरह की बातें करूं, उसकी ओर से मेरे दिल मे संदेह पैदा हो।
मुझे अब ज्यादा सब्र की गुंजाइश नहीं हैं बोलो क्या बात है?
इंदुमती मेरे पैरो पर गिर पड़ी और रोकर बोली—मेरा कसूर माफ कर दो।
मैंने गरजकर कहा—वह कौन सा कसूर है?
इंदूमति ने संभलकर जवाब दिया—तुम अपने दिल में इस वक्त जो ख्याल कर रहे हो उसे एक पल के लिए भी वहां न रहने दो , वर्ना समझ लो कि आज ही इस जिंदगी का खात्मा है।
मुझे नहीं मालूम था कि तुम मेरे ऊपर जो जुल्म किए हैं उन्हें मैंने किस तरह झेला है और अब भी सब-कुछ झेलने के लिए तैयार हूँ।
मेरा सर तुम्हारे पैंरो पर है, जिस तरह रखोगे, रहूँगी।
लेकिन आज मुझे मालूम हुआ कि तुम खुद हो वैसा ही दूसरों को समझते हो।
मुझसे भूल अवश्य हुई है लेकिन उस भूल की यह सजा नहीं कि तुम मुझ पर ऐसे संदेह न करो।
मैंने उस औरत की बातों में आकर अपने सारे घर का चिट्ठा बयान कर दिया।
मैं समझती थी कि मुझे ऐसा नहीं करना चाहिये लेकिन कुछ तो उस औरत की हमदर्दी और कुछ मेरे अंदर सुलगती हुई आग ने मुझसे यह भूल करवाई और इसके लिए तुम जो सजा दो वह मेरे सर-आंखों पर।
मेरा गुस्सा जरा धीमा हुआ।
बोला-तुमने उससे क्या कहा?
इंदुमति ने दिया—घर का जो कुछ हाल है, तुम्हारी बेवफाई , तुम्हारी लापरवाही, तुम्हारा घर की जरुरतों की फ़्रिक न रखना।
अपनी बेवकूफी का क्या कहूँ, मैने उसे यहां तक कह दिया कि इधर तीन महीने से उन्होंने घर के लिए कुछ खर्च भी नहीं दिया और इसकी चोट मेरे गहनो पर पड़ी।
तुम्हे शायद मालूम नहीं कि इन तीन महीनों में मेरे साढ़े चार सौ रुपये के जेवर बिक गये।
न मालूम क्यों मैं उससे यह सब कुछ कह गयी।
जब इंसान का दिल जलता है तो जबान तक उसी आंच आ ही जाती है।
मगर मुझसे जो कुछ खता हुई उससे कई गुनी सख्त सजा तुमने मुझे दी है; मेरा बयान लेने का भी सब्र न हुआ।
खैर, तुम्हारे दिल की कैफियत मुझे मालूम हो गई, तुम्हारा दिल मेरी तरफ़ से साफ़ नहीं है, तुम्हें मुझपर विश्वास नहीं रहा वर्ना एक भिखारिन औरत के घर से निकलने पर तुम्हें ऐसे शुबहे क्यों होते।
मैं सर पर हाथ रखकर बैठ गया।
मालूम हो गया कि तबाही के सामान पूरे हुए जाते हैं।
दूसरे दिन मैं ज्यों ही दफ्तर में पहुंचा चोबदार ने आकर कहा-महाराज साहब ने आपको याद किया है।
मैं तो अपनी किस्मत का फैसला पहले से ही किये बैठा था।
मैं खूब समझ गया था कि वह बुढ़िया खुफ़िया पुलिस की कोई मुख़बिर है जो मेरे घरेलू मामलों की जांच के लिए तैनात हुई होगी।
कल उसकी रिर्पोट आयी होगी और आज मेरी तलबी है।
खौफ़ से सहमा हुआ लेकिन दिल को किसी तरह संभाले हुए कि जो कुछ सर पर पड़ेंगी देखा जाएगा, अभी से क्यों जान दूं, मैं महाराजा की खिदमत में पहुँचा।
वह इस वक्त अपने पूजा के कमरे में अकेले बैठै हुए थे, क़ागजों का एक ढेर इधर-उधर फैला हुआ था ओर वह खुद किसी ख्याल में डूबे हुए थे।
मुझे देखते ही वह मेरी तरफ मुखातिब हुए, उनके चेहरे पर नाराज़गी के लक्षण दिखाई दिये, बोले कुंअर श्यामसिंह, मुझे बहुत अफसोस है कि तुम्हारी बावत मुझे जो बातें मालूम हुईं वह मुझे इस बात के लिए मजबूर करती हैं कि तुम्हारे साथ सख्ती का बर्ताव किया जाए।
तुम मेरे पुराने वसीक़ादार हो और तुम्हें यह गौरव कई पीढ़ियों से प्राप्त है।
तुम्हारे बुजुर्गों ने हमारे खानदान की जान लगाकार सेवाएं की हैं और उन्हीं के सिलें में यह वसीक़ा दिया गया था लेकिन तुमने अपनी हरकतों से अपने को इस कृपा के योग्य नहीं रक्खा।
तुम्हें इसलिए वसीक़ा मिलता था कि तुम अपने खानदान की परवरिश करों, अपने लड़कों को इस योग्य बनाओ कि वह राज्य की कुछ खिदमत कर सकें, उन्हें शारीरिक और नैतिक शिक्षा दो ताकि तुम्हारी जात से रियासत की भलाई हो, न कि इसलिए कि तुम इस रुपये को बेहूदा ऐशपस्ती और हरामकारी में खर्च करो।
मुझे इस बात से बहुत तकलीफ़ होती है कि तुमने अब अपने बाल-बच्चों की परवरिश की जिम्मेदारी से भी अपने को मुक्त समझ लिया है।
अगर तुम्हारा यही ढंग रहा तो यकीनन वसीक़ादारों का एक पुराना खानदान मिट जाएगा।
इसलिए हाज से हमने तुम्हारा नाम वसीक़ादारों की फ़ेहरिस्त से खारिज कर दिया और तुम्हारी जगह तुम्हारी बीवी का नाम दर्ज किया गया।
वह अपने लड़कों को पालने-पोसने की जिम्मेदार है।
तुम्हारा नाम रियासत के मालियों की फ़ेहरिस्त मे लिया जाएगा, तुमने अपने को इसी के योग्य सिद्ध किया है और मुझे उम्मीद है कि यह तबादला तुम्हें नागवार न होगा।
बस, जाओ और मुमकिन हो तो अपने किये पर पछताओ।
मुझे कुछ कहने का साहस न हुआ।
मैंने बहुत धैर्यपूर्वक अपने क़िस्मत का यह फ़ैसला सुना और घर की तरफ़ चला।
लेकिन दो ही चार क़दम चला था कि अचानक ख़चाल आया किसके घर जा रहे हो, तुम्हारा घर अब कहां है ! मैं उलटे क़दम लौटा।
जिस घर का मैं राजा था वहां दूसरों का आश्रित बनकर मुझसे नहीं रहा जाएगा और रहा भी जाये तो मुझे रहना चाहिए।
मेरा आचरण निश्चय ही अनुचित था लकिन मेरी नैतिक संवदेना अभी इतनी थोथी न हुई थी।
मैंने पक्का इरादा कर लिया कि इसी वक्त इस शहर से भाग जाना मुनासिब है वर्ना बात फैलते ही हमदर्दों और बुरा चेतनेवालों का एक जमघट हालचाल पूछने के लिए आ जाएगा, दूसरों की सूखी हमदर्दियां सुननी पडेंगी जिनके पर्दे में खुशी झलकती होगीं एक बारख् सिर्फ एक बार, मुझे फूलमती का खयाल आया।
उसके कारण यह सब दुर्गत हो रही है, उससे तो मिल ही लूं।
मगर दिल ने रोका, क्या एक वैभवशाली आदमी की जो इज्जत होती थी वह अब मुझे हासिल हो सकती है? हरगिज़ नहीं।
रूप की मण्डी में वफ़ा और मुहब्बत के मुक़ाबिले में रुपया-पैसा ज्यादा क़ीमती चींज है।
मुमकिन है इस वक्त मुझ पर तरस खाकर या क्षणिक आवेश में आकर फूलमती मेरे साथ चलने पर आमादा हो जाये लेकिन या क्षणिक आवेश में आकर फूलमती मेरे साथ चलने पर आमादा हो जाये लेकिन उसे लेकर कहां जाऊँगा, पांवों में बेड़ियां डालकर चलना तो ओर भी मुश्किल है।
इस तरह सोच-विचार कर मैंने बम्बई की राह ली और अब दो साल से एक मिल में नौकर हूँ, तनख्वाह सिर्फ़ इतनी है कि ज्यों-त्यों जिन्दगी का सिलसिला चलता रहे लेकिन ईश्चर को धन्यवाद देता हूँ और इसी को यथेष्ट समझता हूँ।
मैं एक बार गुप्त रूप से अपने घर गया था।
फूलमती ने एक दूसरे रईस से रूप का सौदा कर लिया है, लेकिन मेरी पत्नी ने अपने प्रबन्ध-कौशल से घर की हालत खूब संभाल ली है।
मैंने अपने मकान को रात के समय लालसा-भरी आंखों से देखा-दरवाज़े पर पर दो लालटेनें जल रही थीं और बच्चे इधर-उधर खेल रहे थे, हर सफ़ाई और सुथरापन दिखायी देता था।
मुझे कुछ अखबारों के देखने से मालूम हुआ कि महीनों तक मेरे पते-निशान के बारे में अखबरों में इश्तहार छपते रहे।
लेकिन अब यह सूरत लेकर मैं वहां क्या जाऊंगा ओर यह कालिख-लगा मुंह किसको दिखाऊंगा।
अब तो मुझे इसी गिरी-पड़ी हालत में जिन्दगी के दिन काटने हैं, चाहे रोकर काटूं या हंसकर।
मैं अपनी हरकतों पर अब बहुत शर्मिंदा हूँ।
अफसोस मैंने उन नेमतों की कद्र न की, उन्हें लात से ठोकर मारी, यह उसी की सजा है कि आज मुझें यह दिन देखना पड़ रहा है।
मैं वह परवाना हूँ।
मैं वह परवाना हूँ जिसकी खाक भी हवा के झोंकों से नहीं बची।

मेरी उठती जवानी थी जब मेरा दिल दर्द के मजे से परिचित हुआ।
कुछ दिनों तक शायरी का अभ्यास करता रहा और धीर-धीरे इस शौक ने तल्लीनता का रुप ले लिया।
सांसारिक संबंधो से मुंह मोड़कर अपनी शायरी की दुनिया में आ बैठा और तीन ही साल की मश्क़ ने मेरी कल्पना के जौहर खोल दिये।
कभी-कभी मेरी शायरी उस्तादों के मशहूर कलाम से टक्कर खा जाती थी।
मेरे क़लम ने किसी उस्ताद के सामने सर नहीं झुकाया।
मेरी कल्पना एक अपने-आप बढ़ने वाले पौधे की तरह छंद और पिंगल की क़ैदो से आजाद बढ़ती रही और ऐसे कलाम का ढंग निराला था।
मैंने अपनी शायरी को फारस से बाहर निकाल कर योरोप तक पहुँचा दिया।
यह मेरा अपना रंग था।
इस मैदान में न मेरा कोई प्रतिद्वंद्वी था, न बराबरी करने वाला बावजूद इस शायरों जैसी तल्लीनता के मुझे मुशायरों की वाह-वाह और सुभानअल्लाह से नफ़रत थी।
हां, काव्य-रसिकों से बिना अपना नाम बताये हुए अक्सर अपनी शायरी की अच्छाइयों और बुराइयों पर बहस किया करता।
तो मुझे शायरी का दावा न था मगर धीरे-धीरे मेरी शोहरत होने लगी और जब मेरी मसनवी दुनियाए हुस्न प्रकाशित हुई तो साहित्य की दुनिया में हल-चल-सी मच गयी।
पुराने शायरों ने काव्य-मर्मज्ञों की प्रशंसा-कृपणता में पोथे के पोथे रंग दिये हैं मगर मेरा अनुभव इसके बिलकुल विपरीत था ।
मुझे कभी-कभी यह ख़याल सताया करता कि मेरे कद्रदानों की यह उदारता दूसरे कवियों की लेखनी की दरिद्रता का प्रमाण है।
यह ख़याल हौसला तोउ़ने वाला था।
बहरहाल, जो कुछ हुआ, दुनियाए हुस्न ने मुझे शायरी का बादशाह बना दिया।
मेरा नाम हरेक ज़बान पर था।
मेरी चर्चा हर एक अखबार में थी।
शोहरत अपने साथ दौलत भी लायी।
मुझे दिन-रात शेरो-शायरी के अलावा और कोई काम न था।
अक्सर बैठे-बैठे रातें गुज़र जातीं और जब कोई चुभता हुआ शेर कलम से निकल जाता तो मैं खुशी के मारे उछल पड़ता।
मैं अब तक शादी-ब्याह की कैंदों से आजाद़ था या यों कहिए कि मैं उसके उन मजों से अपरिचित था जिनमें रंज की तल्खी भी है और खुशी की नमकीनी भी।
अक्सर पश्चिमी साहित्यकारों की तरह मेरा भी ख्याल था कि साहित्य के उन्माद और सौन्दर्य के उन्माद में पुराना बैर है।
मुझे अपनी जबान से कहते हुए शर्मिन्दा होना पड़ता है कि मुझे अपनी तबियत पर भरोसा न था।
जब कभी मेरी आँखों में कोई मोहिनी सूरत घूम जाती तो मेरे दिल-दिमाग पर एक पागलपन-सा छा जाता।
हफ्तों तक अपने को भूला हुआ-सा रहता।
लिखने की तरफ तबियत किसी तरह न झुकती।
ऐसे कमजोर दिल में सिर्फ एक इश्क की जगह थी।
इसी डर से मैं अपनी रंगीन ततिबयत के खिलाफ आचरण शुद्ध रखने पर मजबूर था।
कमल की एक पंखुड़ी, श्यामा के एक गीत, लहलहाते हुए एक मैदान में मेरे लिए जादू का-सा आकर्षण था मगर किसी औरत के दिलफ़रेब हुस्न को मैं चित्रकार या मूर्तिकार की बैलौस ऑंखों से नहीं देख सकता था।
सुंदर स्त्री मेरे लिए एक रंगीन, क़ातिल नागिन थी जिसे देखकर ऑंखें खुश होती हैं मगर दिल डर से सिमट जाता है।
खैर, दुनियाए हुस्न को प्रकाशित हुए दो साल गुजर चुके थे।
मेरी ख्याति बरसात की उमड़ी हुई नदी की तरह बढ़ती चली जाती थी।
ऐसा मालूम होता था जैसे मैंने साहित्य की दुनिया पर कोई वशीकरण कर दिया है।
इसी दौरान मैंने फुटकर शेर तो बहुत कहे मगर दावतों और अभिनंदनपत्रों की भीड़ ने मार्मिक भावों को उभरने न दिया।
प्रदर्शन और ख्याति एक राजनीतिज्ञ के लिए कोड़े का काम दे सकते हैं, मगर शायर की तबियत अकेले शांति से एक कोने के बैठकर ही अपना जौहर दिखालाती है।
चुनांचे मैं इन रोज-ब-रोज बढ़ती हुई बेहूदा बातों से गला छुड़ा कर भागा और पहाड़ के एक कोने में जा छिपा।
नैरंग ने वहीं जन्म लिया।
नैरंग के शुरु करते हुए ही मुझे एक आश्चर्यजनक और दिल तोड़ने वाला अनुभव हुआ।
ईश्वर जाने क्यों मेरी अक्ल और मेरे चिंतन पर पर्दा पड़ गया।
घंटों तबियत पर जोर डालता मगर एक शेर भी ऐसा न निकलता कि दिल फड़के उठे।
सूझते भी तो दरिद्र, पिटे हुए विषय, जिनसे मेरी आत्मा भागती थी।
मैं अक्सर झुझलाकर उठ बैठता, कागज फाड़ डालता और बड़ी बेदिली की हालत में सोचने लगता कि क्या मेरी काव्यशक्ति का अंत हो गया, क्या मैंने वह खजाना जो प्रकृति ने मुझे सारी उम्र के लिए दिया था, इतनी जल्दी मिटा दिया।
कहां वह हालत थी कि विषयों की बहुतायत और नाजुक खयालों की रवानी क़लम को दम नहीं लेने देती थी।
कल्पना का पंछी उड़ता तो आसमान का तारा बन जाता था और कहां अब यह पस्ती! यह करुण दरिद्रता! मगर इसका कारण क्या है? यह किस क़सूर की सज़ा है।
कारण और कार्य का दूसरा नाम दुनिया है।
जब तक हमको क्यों का जवाब न मिले, दिल को किसी तरह सब्र नहीं होता, यहां तक कि मौत को भी इस क्यों का जवाब देना पड़ता है।
आखिर मैंने एक डाक्टर से सलाह ली।
उसने आम डाक्टरों की तरह आब-हवा बदलने की सलाह दी।
मेरी अक्ल में भी यह बात आयी कि मुमकिन है नैनीताल की ठंडी आब-हवा से शायरी की आग ठंडी पड़ गई हो।
छ: महीने तक लगातार घूमता-फिरता रहा।
अनेक आकर्षक दृश्य देखे, मगर उनसे आत्मा पर वह शायराना कैफियत न छाती थी कि प्याला छलक पड़े और खामोश कल्पना खुद ब खुद चहकने लगे।
मुझे अपना खोया हुआ लाल न मिला।
अब मैं जिंदगी से तंग था।
जिंदगी अब मुझे सूखे रेगिस्तान जैसी मालूम होती जहां कोई जान नहीं, ताज़गी नहीं, दिलचस्पी नहीं।
हरदम दिल पर एक मायूसी-सी छायी रहती और दिल खोया-खोया रहता।
दिल में यह सवाल पैदा होता कि क्या वह चार दिन की चांदनी खत्म हो गयी और अंधेरा पाख आ गया? आदमी की संगत से बेजार, हमजिंस की सूरत से नफरत, मैं एक गुमनाम कोने में पड़ा हुआ जिंदगी के दिन पूरे कर रहा था।
पेड़ों की चोटियों पर बैठने वाली, मीठे राग गाने वाली चिड़िया क्या पिंजरे में ज़िंदा रह सकती हैं? मुमकिन है कि वह दाना खाये, पानी पिये मगर उसकी इस जिंदगी और मौत में कोई फर्क नहीं है।
आखिर जब मुझे अपनी शायरी के लौटने की कोई उम्मीद नहीं रही, तो मेरे दिल में यह इरादा पक्का हो गया कि अब मेरे लिए शायरी की दुनिया से मर जाना ही बेहतर होगा।
मुर्दा तो हूँ ही, इस हालत में अपने को जिंदा समझना बेवकूफी है।
आखिर मैने एक रोज कुछ दैनिक पत्रों का अपने मरने की खबर दे दी।
उसके छपते ही मुल्क में कोहराम मच गया, एक तहलका पड़ गया।
उस वक्त मुझे अपनी लोकप्रियता का कुछ अंदाजा हुआ।
यह आम पुकार थी, कि शायरी की दुनिया की किस्ती मंझधार में डूब गयी।
शायरी की महफिल उखड़ गयी।
पत्र-पत्रिकाओं में मेरे जीवन-चरित्र प्रकाशित हुए जिनको पढ़ कर मुझे उनके एडीटरों की आविष्कार-बुद्धि का क़ायल होना पड़ा।
न तो मैं किसी रईस का बेटा था और न मैंने रईसी की मसनद छोड़कर फकीरी अख्तियार की थी।
उनकी कल्पना वास्तविकता पर छा गयी थी।
मेरे मित्रों में एक साहब ने, जिन्हे मुझसे आत्मीयता का दावा था, मुझे पीने-पिलाने का प्रेमी बना दिया था।
वह जब कभी मुझसे मिलते, उन्हें मेरी आखें नशे से लाल नजर आतीं।
अगरचे इसी लेख में आगे चलकर उन्होनें मेरी इस बुरी आदत की बहुत हृदयता से सफाई दी थी क्योंकि रुखा-सूखा आदमी ऐसी मस्ती के शेर नहीं कह सकता था।
ताहम हैरत है कि उन्हें यह सरीहन गलत बात कहने की हिम्मत कैसे हुई।
खैर, इन गलत-बयानियों की तो मुझे परवाह न थी।
अलबत्ता यह बड़ी फिक्र थी, फिक्र नहीं एक प्रबल जिज्ञासा थी, कि मेरी शायरी पर लोगों की जबान से क्या फतवा निकलता है।
हमारी जिंदगी के कारनामे की सच्ची दाद मरने के बाद ही मिलती है क्योंकि उस वक्त वह खुशामद और बुराइयों से पाक-साफ होती हैं।
मरने वाले की खुशी या रंज की कौन परवाह करता है।
इसीलिए मेरी कविता पर जितनी आलोचनाऍं निकली हैं उसको मैंने बहुत ही ठंडे दिल से पढ़ना शुरु किया।
मगर कविता को समझने वाली दृष्टि की व्यापकता और उसके मर्म को समझने वाली रुचि का चारों तरफ अकाल-सा मालूम होता था।
अधिकांश जौहरियों ने एक-एक शेर को लेकर उनसे बहस की थी, और इसमें शक नहीं कि वे पाठक की हैसियत से उस शेर के पहलुओं को खूब समझते थे।
मगर आलोचक का कहीं पता न था।
नजर की गहराई गायब थी।
समग्र कविता पर निगाह डालने वाला कवि, गहरे भावों तक पहुँचने वाला कोई आलोचक दिखाई न दिया।
एक रोज़ मैं प्रेतों की दुनिया से निकलकर घूमता हुआ अजमेर की पब्लिक लाइब्रेरी में जा पहुँचा।
दोपहर का वक्त था।
मैंने मेज पर झुककर देखा कि कोई नयी रचना हाथ आ जाये तो दिल बहलाऊँ।
यकायक मेरी निगाह एक सुंदर पत्र की तरफ गयी जिसका नाम था कलामें अख्तर ।
जैसे भोला बच्चा खिलौने कि तरफ लपकता है उसी तरह झपटकर मैंने उस किताब को उठा लिया।
उसकी लेखिका मिस आयशा आरिफ़ थीं।
दिलचस्पी और भी ज्यादा हुई।
मैं इत्मीनान से बैठकर उस किताब को पढ़ने लगा।
एक ही पन्ना पढ़ने के बाद दिलचस्पी ने बेताबी की सूरत अख्तियार की।
फिर तो मैं बेसुधी की दुनिया में पहुँच गया।
मेरे सामने गोया सूक्ष्म अर्थो की एक नदी लहरें मार रही थी।
कल्पना की उठान, रुचि की स्वच्छता, भाषा की नर्मी।
काव्य-दृष्टि ऐसी थी कि हृदय धन्य-धन्य हो उठता था।
मैं एक पैराग्राफ पढ़ता, फिर विचार की ताज़गी से प्रभावित होकर एक लंबी सॉँस लेता और तब सोचने लगता, इस किताब को सरसरी तौर पर पढ़ना असम्भव था।
यह औरत थी या सुरुचि की देवी।
उसके इशारों से मेरा कलाम बहुत कम बचा था मगर जहां उसने मुझे दाद दी थी वहां सच्चाई के मोती बरसा दिये थे।
उसके एतराजों में हमदर्दी और प्रशंसा में भक्ति था।
शायर के कलाम को दोषों की दृष्टियों से नहीं देखना चाहिये।
उसने क्या नहीं किया, यह ठीक कसौटी नहीं।
बस यही जी चाहता था कि लेखिका के हाथ और कलम चूम लूँ।
सफ़ीर भोपाल के दफ्तर से एक पत्रिका प्रकाशित हुई थी।
मेरा पक्का इरादा हो गया, तीसरे दिन शाम के वक्त मैं मिस आयशा के खूबसूरत बंगले के सामने हरी-हरी घास पर टहल रहा था।
मैं नौकरानी के साथ एक कमरे में दाखिल हुआ।
उसकी सजावट बहुत सादी थी।
पहली चीज़ पर निगाहें पड़ीं वह मेरी तस्वीर थी जो दीवार पर लटक रही थी।
सामने एक आइना रखा हुआ था।
मैंने खुदा जाने क्यों उसमें अपनी सूरत देखी।
मेरा चेहरा पीला और कुम्हलाया हुआ था, बाल उलझे हुए, कपड़ों पर गर्द की एक मोटी तह जमी हुई, परेशानी की जिंदा तस्वीर थी।
उस वक्त मुझे अपनी बुरी शक्ल पर सख्त शर्मिंदगी हुई।
मैं सुंदर न सही मगर इस वक्त तो सचमुच चेहरे पर फटकार बरस रही थी।
अपने लिबास के ठीक होने का यकीन हमें खुशी देता है।
अपने फुहड़पन का जिस्म पर इतना असर नहीं होता जितना दिल पर।
हम बुजदिल और बेहौसला हो जाते हैं।
मुझे मुश्किल से पांच मिनट गुजरे होंगे कि मिस आयशा तशरीफ़ लायीं।
सांवला रंग था, चेहरा एक गंभीर घुलावट से चमक रहा था।
बड़ी-बड़ी नरगिसी आंखों से सदाचार की, संस्कृति की रोशनी झलकती थी।
क़द मझोले से कुछ कम।
अंग-प्रत्यंग छरहरे, सुथरे, ऐसे हल्की-फुल्की कि जैसे प्रकृति ने उसे इस भौतिक संसार के लिए नहीं, किसी काल्पनिक संसार के लिए सिरजा है।
कोई चित्रकार कला की उससे अच्छी तस्वीर नही खींच सकता था।
मिस आयशा ने मेरी तरफ दबी निगाहों से देखा मगर देखते-देखते उसकी गर्दन झुक गयी और उसके गालों पर लाज की एक हल्की-परछाईं नाचती हुई मालूम हुई।
जमीन से उठकर उसकी ऑंखें मेरी तस्वीर की तरफ गयीं और फिर सामने पर्दे की तरफ जा पहुँचीं।
शायद उसकी आड़ में छिपना चाहती थीं।
मिस आयशा ने मेरी तरफ दबी निगाहों से देखकर पूछा—आप स्वर्गीय अख्तर के दोस्तों में से हैं?
मैंने सिर नीचा किये हुए जवाब दिया--मैं ही बदनसीब अख्तर हूँ।
आयशा एक बेखुदी के आलम में कुर्सी पर से खड़ी हुई और मेरी तरफ हैरत से देखकर बोलीं— दुनियाए हुस्न के लिखने वाले?
अंधविश्वास के सिवा और किसने इस दुनिया से चले जानेवाले को देखा है? आयशा ने मेरी तरफ कई बार शक से भरी निगाहों से देखा।
उनमें अब शर्म और हया की जगह के बजाय हैरत समायी हुई थी।
मेरे कब्र से निकलकर भागने का तो उसे यकीन आ ही नहीं सकता था, शायद वह मुझे दीवाना समझ रही थी।
उसने दिल में फैसला किया कि इस आदमी मरहूम शायर का कोई क़रीबी अजीज है।
शकल जिस तरह मिल रही थी वह दोनों के एक खानदान के होने का सबूत थी।
मुमकिन है कि भाई हो।
वह अचानक सदमे से पागल हो गया है।
शायद उसने मेरी किताब देखी होगी ओर हाल पूछने के लिए चला आया।
अचानक उसे ख़याल गुजरा कि किसी ने अखबारों को मेरे मरने की झूठी खबर दे दी हो और मुझे उस खबर को काटने का मौका न मिला हो।
इस ख़याल से उसकी उलझन दूर हुई, बोली—अखबारों में आपके बारे में एक निहायत मनहूस खबर छप गयी थी? मैंने जवाब दिया—वह खबर सही थी।
अगर पहले आयशा को मेरे दिवानेपन में कुछ था तो वह दूर हो गया।
आखिर मैने थोड़े लफ़्जो में अपनी दास्तान सुनायी और जब उसको यकीन हो गया कि दुनियाए हुस्न का लिखनेवाला अख्तर अपने इन्सानी चोले में है तो उसके चेहरे पर खुशी की एक हल्की सुर्खी दिखायी दी और यह हल्का रंग बहुत जल्द खुददारी और रुप-गर्व के शोख रंग से मिलकर कुछ का कुछ हो गया।
ग़ालिबन वह शर्मिंदा थी कि क्यों उसने अपनी क़द्रदानी को हद से बाहर जाने दिया।
कुछ देर की शर्मीली खामोशी के बाद उसने कहा—मुझे अफसोस है कि आपको ऐसी मनहूस खबर निकालने की जरुरत हुई।
मैंने जोश में भरकर जवाब दिया—आपके क़लम की जबान से दाद पाने की कोई सूरत न थी।
इस तनक़ीद के लिए मैं ऐसी-ऐसी कई मौते मर सकता था।
मेरे इस बेधड़क अंदाज ने आयशा की जबान को भी शिष्टाचार और संकोच की क़ैद से आज़ाद किया, मुस्कराकर बोली—मुझे बनावट पसंद नहीं है।
डाक्टरों ने कुछ बतलाया नहीं? उसकी इस मुस्कराहट ने मुझे दिल्लगी करने पर आमादा किया, बोला—अब मसीहा के सिवा इस मर्ज का इलाज और किसी के हाथ नहीं हो सकता।
आयशा इशारा समझ गई, हँसकर बोली—मसीहा चौथे आसमान पर रहते हैं।
मेरी हिम्मत ने अब और कदम बढ़ाये---रुहों की दुनिया से चौथा आसमान बहुत दूर नहीं है।
आयशा के खिले हुए चेहरे से संजीदगी और अजनबियत का हल्का रंग उड़ गया।
ताहम, मेरे इन बेधड़क इशारों को हद से बढ़ते देखकर उसे मेरी जबान पर रोक लगाने के लिए किसी क़दर खुददारी बरतनी पड़ी।
जब मैं कोई घंटे-भर के बाद उस कमरे से निकला तो बजाय इसके कि वह मेरी तरफ अपनी अंग्रेजी तहज़ीब के मुताबिक हाथ बढ़ाये उसने चोरी-चोरी मेरी तरफ देखा।
फैला हुआ पानी जब सिमटकर किसी जगह से निकलता है तो उसका बहाव तेज़ और ताक़त कई गुना ज्यादा हो जाती है आयशा की उन निगाहों में अस्मत की तासीर थी।
उनमें दिल मुस्कराता था और जज्बा नाजता था।
आह, उनमें मेरे लिए दावत का एक पुरजोर पैग़ाम भरा हुआ था।
जब मैं मुस्लिम होटल में पहुँचकर इन वाक़यात पर गौर करने लगा तो मैं इस नतीजे पर पहुँचा कि गो मैं ऊपर से देखने पर यहां अब तक अपरिचित था लेकिन भीतरी तौर पर शायद मैं उसके दिल के कोने तक पहुँच चुका था।
जब मैं खाना खाकर पलंग पर लेटा तो बावजूद दो दिन रात-रात-भर जागने के नींद आंखों से कोसों दूर थी।
जज्बात की कशमकश में नींद कहॉँ।
आयशा की सूरत, उसकी खातिरदारियॉँ और उसकी वह छिपी-छिपी निगाह दिल में एकसासों का तूफान-सा बरपा रही थी उस आखिरी निगाह ने दिल में तमन्नाओं की रुम-धूम मचा दी।
वह आरजुएं जो, बहुत अरसा हुआ, मर मिटी थीं फिर जाग उठीं और आरजुओं के साथ कल्पना ने भी मुंदी हुई आंखे खोल दीं।
दिल में जज्ब़ात और कैफ़ियात का एक बेचैन करनेवाला जोश महसूस हुआ।
यही आरजुएं, यही बेचैनिया और यही कोशिशें कल्पना के दीपक के लिए तेल हैं।
जज्बात की हरारत ने कल्पना को गरमाया।
मैं क़लम लेकर बैठ गया और एक ऐसी नज़म लिखी जिसे मैं अपनी सबसे शानदार दौलत समझता हूँ।
मैं एक होटल मे रह रहा था, मगर किसी-न-किसी हीले से दिन में कम-से-कम एक बार जरुर उसके दर्शन का आनंद उठाता ।
गो आयशा ने कभी मेरे यहॉँ तक आने की तकलीफ नहीं की तो भी मुझे यह यकीन करने के लिए शहादतों की जरुरत न थीकि वहॉँ किस क़दर सरगर्मी से मेरा इंतजार किया जाता था, मेरे क़दमो की पहचानी हुई आहटे पाते ही उसका चेहरा कैसे कमल की तरह खिल जाता था और आंखों से कामना की किरणें निकलने लगती थीं।
यहां छ: महीने गुजर गये।
इस जमाने को मेरी जिंदगी की बहार समझना चाहिये।
मुझे वह दिन भी याद है जब मैं आरजुओं और हसरतों के ग़म से आजाद था।
मगर दरिया की शांतिपूर्ण रवानी में थिरकती हुई लहरों की बहार कहां, अब अगर मुहब्बत का दर्द था तो उसका प्राणदायी मज़ा भी था।
अगर आरजुओं की घुलावट थी तो उनकी उमंग भी थी।
आह, मेरी यह प्यासी आंखें उस रुप के स्रोत से किसी तरह तप्त न होंती।
जब मैं अपनी नशें में डूबी हुई आंखो से उसे देखता तो मुझे एक आत्मिक तरावट-सी महसूस होती।
मैं उसके दीदार के नशे से बेसुध-सा हो जाता और मेरी रचना-शक्ति का तो कुछ हद-हिसाब न था।
ऐसा मालूम होता था कि जैसे दिल में मीठे भावों का सोता खुल गया था।
अपनी कवित्व शक्ति पर खुद अचम्भा होता था।
क़लम हाथ में ली और रचना का सोता-सा बह निकला।
नैरंग में ऊँची कल्पनाऍं न हो, बड़ी गूढ़ बातें न हों, मगर उसका एक-एक शेर प्रवाह और रस, गर्मी और घुलावट की दाद दे रहा है।
यह उस दीपक का वरदान है, जो अब मेरे दिल में जल गया था और रोशनी दे रहा था।
यह उस फुल की महक थी जो मेरे दिल में खिला हुआ था।
मुहब्बत रुह की खुराक है।
यह अमृत की बूंद है जो मरे हुए भावों को जिंदा कर देती है।
मुहब्बत आत्मिक वरदान है।
यह जिंदगी की सबसे पाक, सबसे ऊँची, मुबारक बरक़त है।
यही अक्सीर थी जिसकी अनजाने ही मुझे तलाश थी।
वह रात कभी नहीं भूलेगी जब आयशा दुल्हन बनी हुई मेरे घर में आयी।
नैरंग उसकी मुबारक जिंदगी की यादगार है।
दुनियाए हुस्न एक कली थी, नैरंग खिला हुआ फूल है और उस कली को खिलाने वाली कौन-सी चीज है? वही जिसकी मुझे अनजाने ही तलाश थी और जिसे मैं अब पा गया था।

मानसरोवर भाग- 
भोला महतो ने पहली स्त्री के मर जाने बाद दूसरी सगाई की, तो उसके लड़के रग्घू के लिए बुरे दिन आ गए।
रग्घू की उम्र उस समय केवल दस वर्ष की थी।
चैने से गाँव में गुल्ली-डंडा खेलता फिरता था।
माँ के आते ही चक्की में जुतना पड़ा।
पन्ना रुपवती स्त्री थी और रुप और गर्व में चोली-दामन का नाता है।
वह अपने हाथों से कोई काम न करती।
गोबर रग्घू निकालता, बैलों को सानी रग्घू देता।
रग्घू ही जूठे बरतन माँजता।
भोला की आंखें कुछ ऐसी फिरीं कि उसे रग्घू में सब बुराइयाँ-ही-बुराइयाँ नजर आतीं।
पन्ना की बातों को वह प्राचीन मर्यादानुसार आंखें बंद करके मान लेता था।
रग्घू की शिकायतों की जरा परवाह न करता।
नतीजा यह हुआ कि रग्घू ने शिकायत करना ही छोड़ दिया।
किसके सामने रोए? बाप ही नहीं, सारा गाँव उसका दुश्मन था।
बड़ा जिद्दी लड़का है, पन्ना को तो कुद समझता ही नहीं: बेचारी उसका दुलार करती है, खिलाती-पिलाती हैं यह उसी का फल है।
दूसरी औरत होती, तो निबाह न होता।
वह तो कहा, पन्ना इतनी सीधी-सादी है कि निबाह होता जाता है।
सबल की शिकायतें सब सुनते हैं, निर्बल की फरियाद भी कोई नहीं सुनता! रग्घू का हृदय माँ की ओर से दिन-दिन फटता जाता था।
यहां तक कि आठ साठ गुजर गए और एक दिन भोला के नाम भी मृत्यु का सन्देश आ पहुँचा।
पन्ना के चार बच्चे थे-तीन बेटे और एक बेटी।
इतना बड़ खर्च और कमानेवाला कोई नहीं।
रग्घू अब क्यों बात पूछने लगा? यह मानी हुई बात थी।
अपनी स्त्री लाएगा और अलग रहेगा।
स्त्री आकर और भी आग लगाएगी।
पन्ना को चारों ओर अंधेरा ही दिखाई देता था: पर कुछ भी हो, वह रग्घू की आसरैत बनकर घर में रहेगी।
जिस घर में उसने राज किया, उसमें अब लौंडी न बनेगी।
जिस लौंडे को अपना गुलाम समझा, उसका मुंह न ताकेगी।
वह सुन्दर थीं, अवस्था अभी कुछ ऐसी ज्यादा न थी।
जवानी अपनी पूरी बहार पर थी।
क्या वह कोई दूसरा घर नहीं कर सकती? यहीं न होगा, लोग हँसेंगे।
बला से! उसकी बिरादरी में क्या ऐसा होता नहीं? ब्राह्मण, ठाकुर थोड़ी ही थी कि नाक कट जायगी।
यह तो उन्ही ऊँची जातों में होता है कि घर में चाहे जो कुछ करो, बाहर परदा ढका रहे।
वह तो संसार को दिखाकर दूसरा घर कर सकती है, फिर वह रग्घू कि दबैल बनकर क्यों रहे?
भोला को मरे एक महीना गुजर चुका था।
संध्या हो गई थी।
पन्ना इसी चिन्ता में पड़ हुई थी कि सहसा उसे ख्याल आया, लड़के घर में नहीं हैं।
यह बैलों के लौटने की बेला है, कहीं कोई लड़का उनके नीचे न आ जाए।
अब द्वार पर कौन है, जो उनकी देखभाल करेगा? रग्घू को मेरे लड़के फूटी ऑंखों नहीं भाते।
कभी हँसकर नहीं बोलता।
घर से बाहर निकली, तो देखा, रग्घू सामने झोपड़े में बैठा ऊख की गँडेरिया बना रहा है, लड़के उसे घेरे खड़े हैं और छोटी लड़की उसकी गर्दन में हाथ डाले उसकी पीठ पर सवार होने की चेष्टा कर रही है।
पन्ना को अपनी ऑंखों पर विश्वास न आया।
आज तो यह नई बात है।
शायद दुनिया को दिखाता है कि मैं अपने भाइयों को कितना चाहता हूँ और मन में छुरी रखी हुई है।
घात मिले तो जान ही ले ले! काला सांप है, काला सांप! कठोर स्वर में बोली-तुम सबके सब वहाँ क्या करते हो? घर में आओ, सॉँझ की बेला है, गोरु आते होंगे।
रग्घू ने विनीत नेत्रों से देखकर कहा—मैं तो हूँ ही काकी, डर किस बात का है?
बड़ा लड़का केदार बोला-काकी, रग्घू दादा ने हमारे लिए दो गाड़ियाँ बना दी हैं।
यह देख, एक पर हम और खुन्नू बैठेंगे, दूसरी पर लछमन और झुनियाँ।
दादा दोनों गाड़ियाँ खींचेंगे।
यह कहकर वह एक कोने से दो छोटी-छोटी गाड़ियाँ निकाल लाया।
चार-चार पहिए लगे थे।
बैठने के लिए तख्ते और रोक के लिए दोनों तरफ बाजू थे।
पन्ना ने आश्चर्य से पूछा-ये गाड़ियाँ किसने बनाई?
केदार ने चिढ़कर कहा-रग्घू दादा ने बनाई हैं, और किसने! भगत के घर से बसूला और रुखानी माँग लाए और चटपट बना दीं।
खूब दौड़ती हैं काकी! बैठ खुन्नू मैं खींचूँ।
खुन्नू गाड़ी में बैठ गया।
केदार खींचने लगा।
चर-चर शोर हुआ मानो गाड़ी भी इस खेल में लड़कों के साथ शरीक है।
लछमन ने दूसरी गाड़ी में बैठकर कहा-दादा, खींचो।
रग्घू ने झुनियाँ को भी गाड़ी में बिठा दिया और गाड़ी खींचता हुआ दौड़ा।
तीनों लड़के तालियाँ बजाने लगे।
पन्ना चकित नेत्रों से यह दृश्य देख रही थी और सोच रही थी कि य वही रग्घू है या कोई और।
थोड़ी देर के बाद दोनों गाड़ियाँ लौटीं: लड़के घर में जाकर इस यानयात्रा के अनुभव बयान करने लगे।
कितने खुश थे सब, मानों हवाई जहाज पर बैठ आये हों।
खुन्नू ने कहा-काकी सब पेड़ दौड़ रहे थे।
लछमन-और बछियाँ कैसी भागीं, सबकी सब दौड़ीं!
केदार-काकी, रग्घू दादा दोनों गाड़ियाँ एक साथ खींच ले जाते हैं।
झुनियाँ सबसे छोटी थी।
उसकी व्यंजना-शक्ति उछल-कूद और नेत्रों तक परिमित थी-तालियाँ बजा-बजाकर नाच रही थी।
खुन्नू-अब हमारे घर गाय भी आ जाएगी काकी! रग्घू दादा ने गिरधारी से कहा है कि हमें एक गाय ला दो।
गिरधारी बोला, कल लाऊँगा।
केदार-तीन सेर दूध देती है काकी! खूब दूध पीएंगे।
इतने में रग्घू भी अंदर आ गया।
पन्ना ने अवहेलना की दृष्टि से देखकर पूछा-क्यों रग्घू तुमने गिरधारी से कोई गाय माँगी है?
रग्घू ने क्षमा-प्रार्थना के भाव से कहा-हाँ, माँगी तो है, कल लाएगा।
पन्ना-रुपये किसके घर से आऍंगे, यह भी सोचा है?
रग्घू-सब सोच लिया है काकी! मेरी यह मुहर नहीं है।
इसके पच्चीस रुपये मिल रहे हैं, पाँच रुपये बछिया के मुजा 
दे दूँगा! बस, गाय अपनी हो जाएगी।
पन्ना सन्नाटे में आ गई।
अब उसका अविश्वासी मन भी रग्घू के प्रेम और सज्जनता को अस्वीकार न कर सका।
बोली-मुहर को क्यों बेचे देते हो? गाय की अभी कौन जल्दी है? हाथ में पैसे हो जाएँ, तो ले लेना।
सूना-सूना गला अच्छा न लगेगा।
इतने दिनों गाय नहीं रही, तो क्या लड़के नहीं जिए?
रग्घू दार्शनिक भाव से बोला-बच्चों के खाने-पीने के यही दिन हैं काकी! इस उम्र में न खाया, तो फिर क्या खाऍंगे।
मुहर पहनना मुझे अच्छा भी नही मालूम होता।
लोग समझते होंगे कि बाप तो गया।
इसे मुहर पहनने की सूझी है।
भोला महतो गाय की चिंता ही में चल बसे।
न रुपये आए और न गाय मिली।
मजबूर थे।
रग्घू ने यह समस्या कितनी सुगमता से हल कर दी।
आज जीवन में पहली बार पन्ना को रग्घू पर विश्वास आया, बोली-जब गहना ही बेचना है, तो अपनी मुहर क्यों बेचोगे? मेरी हँसुली ले लेना।
रग्घू-नहीं काकी! वह तुम्हारे गले में बहुत अच्छी लगती है।
मर्दो को क्या, मुहर पहनें या न पहनें।
पन्ना-चल, मैं बूढ़ी हुई।
अब हँसुली पहनकर क्या करना है।
तू अभी लड़का है, तेरा गला अच्छा न लगेगा?
रग्घू मुस्कराकर बोला—तुम अभी से कैसे बूढ़ी हो गई? गाँव में है कौन तुम्हारे बराबर?
रग्घू की सरल आलोचना ने पन्ना को लज्जित कर दिया।
उसके रुखे-मुरछाए मुख पर प्रसन्नता की लाली दौड़ गई।
पाँच साल गुजर गए।
रग्घू का-सा मेहनती, ईमानदार, बात का धनी दूसरा किसान गाँव में न था।
पन्ना की इच्छा के बिना कोई काम न करता।
उसकी उम्र अब साल की हो गई थी।
पन्ना बार-बार कहती, भइया, बहू को बिदा करा लाओ।
कब तक नैह में पड़ी रहेगी? सब लोग मुझी को बदनाम करते हैं कि यही बहू को नहीं आने देती: मगर रग्घू टाल देता था।
कहता कि अभी जल्दी क्या है? उसे अपनी स्त्री के रंग-ढंग का कुछ परिचय दूसरों से मिल चुका था।
ऐसी औरत को घर में लाकर वह अपनी शॉँति में बाधा नहीं डालना चाहता था।
आखिर एक दिन पन्ना ने जिद करके कहा-तो तुम न लाओगे?
कह दिया कि अभी कोई जल्दी नहीं।
तुम्हारे लिए जल्दी न होगी, मेरे लिए तो जल्दी है।
मैं आज आदमी भेजती हूँ।
पछताओगी काकी, उसका मिजाज अच्छा नहीं है।
तुम्हारी बला से।
जब मैं उससे बोलूँगी ही नहीं, तो क्या हवा से लड़ेगी? रोटियाँ तो बना लेगी।
मुझसे भीतर-बाहर 
का सारा काम नहीं होता, मैं आज बुलाए लेती हूँ।
बुलाना चाहती हो, बुला लो: मगर फिर यह न कहना कि यह मेहरिया को ठीक नहीं करता, उसका गुलाम हो गया।
न कहूँगी, जाकर दो साड़ियाँ और मिठाई ले आ।
तीसरे दिन मुलिया मैके से आ गई।
दरवाजे पर नगाड़े बजे, शहनाइयों की मधुर ध्वनि आकाश में गूँजने लगी।
मुँह-दिखावे की रस्म अदा हुई।
वह इस मरुभूमि में निर्मल जलधारा थी।
गेहुआँ रंग था, बड़ी-बड़ी नोकीली पलकें, कपोलों पर हल्की सुर्खी, ऑंखों में प्रबल आकर्षण।
रग्घू उसे देखते ही मंत्रमुग्ध हो गया।
प्रात:काल पानी का घड़ा लेकर चलती, तब उसका गेहुआँ रंग प्रभात की सुनहरी किरणों से कुन्दन हो जाता, मानों उषा अपनी सारी सुगंध, सारा विकास और उन्माद लिये मुस्कराती चली जाती हो।
मुलिया मैके से ही जली-भुनी आयी थी।
मेरा शौहर छाती फाड़कर काम करे, और पन्ना रानी बनी बैठी रहे, उसके लड़े रईसजादे बने घूमें।
मुलिया से यह बरदाश्त न होगा।
वह किसी की गुलामी न करेगी।
अपने लड़के तो अपने होते ही नहीं, भाई किसके होते हैं? जब तक पर नहीं निकते हैं, रग्घू को घेरे हुए हैं।
ज्यों ही जरा सयाने हुए, पर झाड़कर निकल जाएँगे, बात भी न पूछेंगे।
एक दिन उसने रग्घू से कहा—तुम्हें इस तरह गुलामी करनी हो, तो करो, मुझसे न होगी।
रग्घू—तो फिर क्या करुँ, तू ही बता? लड़के तो अभी घर का काम करने लायक भी नहीं हैं।
मुलिया—लड़के रावत के हैं, कुछ तुम्हारे नहीं हैं।
यही पन्ना है, जो तुम्हें दाने-दाने को तरसाती थी।
सब सुन चुकी हूँ।
मैं लौंडी बनकर न रहूँगी।
रुपये-पैसे का मुझे हिसाब नहीं मिलता।
न जाने तुम क्या लाते हो और वह क्या करती है।
तुम समझते हो, रुपये घर ही में तो हैं: मगर देख लेना, तुम्हें जो एक फूटी कौड़ी भी मिले।
रग्घू—रुपये-पैसे तेरे हाथ में देने लगूँ तो दुनिया कया कहेगी, यह तो सोच।
मुलिया—दुनिया जो चाहे, कहे।
दुनिया के हाथों बिकी नहीं हूँ।
देख लेना, भाड़ लीपकर हाथ काला ही रहेगा।
फिर तुम अपने भाइयों के लिए मरो, मैं क्यों मरुँ?
रग्घू—ने कुछ जवाब न दिया।
उसे जिस बात का भय था, वह इतनी जल्द सिर आ पड़ी।
अब अगर उसने बहुत तत्थो-थंभो किया, तो साल-छ:महीने और काम चलेगा।
बस, आगे यह डोंगा चलता नजर नहीं आता।
बकरे की माँ कब तक खैर मनाएगी?
एक दिन पन्ना ने महुए का सुखावन डाला।
बरसाल शुरु हो गई थी।
बखार में अनाज गीला हो रहा था।
मुलिया से 
बोली-बहू, जरा देखती रहना, मैं तालाब से नहा आऊँ?
मुलिया ने लापरवाही से कहा-मुझे नींद आ रही है, तुम बैठकर देखो।
एक दिन न नहाओगी तो क्या होगा?
पन्ना ने साड़ी उतारकर रख दी, नहाने न गयी।
मुलिया का वार खाली गया।
कई दिन के बाद एक शाम को पन्ना धान रोपकर लौटी, अँधेरा हो गया था।
दिन-भर की भूखी थी।
आशा थी, बहू ने रोटी बना रखी होगी: मगर देखा तो यहाँ चूल्हा ठंडा पड़ा हुआ था, और बच्चे मारे भूख के तड़प रहे थे।
मुलिया से आहिस्ता से पूछा-आज अभी चूल्हा नहीं जला?
केदार ने कहा—आज दोपहर को भी चूल्हा नहीं जला काकी! भाभी ने कुछ बनाया ही नहीं।
पन्ना—तो तुम लोगों ने खाया क्या?
केदार—कुछ नहीं, रात की रोटियाँ थीं, खुन्नू और लछमन ने खायीं।
मैंने सत्तू खा लिया।
पन्ना—और बहू?
केदार—वह पड़ी सो रह है, कुछ नहीं खाया।
पन्ना ने उसी वक्त चूल्हा जलाया और खाना बनाने बैठ गई।
आटा गूँधती थी और रोती थी।
क्या नसीब है? दिन-भर खेत में जली, घर आई तो चूल्हे के सामने जलना पड़ा।
केदार का चौदहवॉँ साल था।
भाभी के रंग-ढंग देखकर सारी स्थित समझ् रहा था।
बोला—काकी, भाभी अब तुम्हारे साथ रहना नहीं चाहती।
पन्ना ने चौंककर पूछा—क्या कुछ कहती थी?
केदार—कहती कुछ नहीं थी: मगर है उसके मन में यही बात।
फिर तुम क्यों नहीं उसे छोड़ देतीं? जैसे चाहे रहे, 
हमारा भी भगवान् है?
पन्ना ने दाँतों से जीभ दबाकर कहा—चुप, मरे सामने ऐसी बात भूलकर भी न कहना।
रग्घू तुम्हारा भाई नहीं, तुम्हारा बाप है।
मुलिया से कभी बोलोगे तो समझ लेना, जहर खा लूँगी।
दशहरे का त्यौहार आया।
इस गाँव से कोस-भर एक पुरवे में मेला लगता था।
गाँव के सब लड़के मेला देखने चले।
पन्ना भी लड़कों के साथ चलने को तैयार हुई: मगर पैसे कहाँ से आऍं? कुंजी तो मुलिया के पास थी।
रग्घू ने आकर मुलिया से कहा—लड़के मेले जा रहे हैं, सबों को दो-दो पैसे दे दो।
मुलिया ने त्योरियाँ चढ़ाकर कहा—पैसे घर में नहीं हैं।
रग्घू—अभी तो तेलहन बिका था, क्या इतनी जल्दी रुपये उठ गए?
मुलिया—हाँ, उठ गए?
रग्घू—कहाँ उठ गए? जरा सुनूँ, आज त्योहार के दिन लड़के मेला देखने न जाएँगे?
मुलिया—अपनी काकी से कहो, पैसे निकालें, गाड़कर क्या करेंगी?
खूँटी पर कुंजी हाथ पकड़ लिया और बोली—कुंजी मुझे दे दो, नहीं तो ठीक न होगा।
खाने-पहने को भी चाहिए, कागज-किताब को भी चाहिए, उस पर मेला देखने को भी चाहिए।
हमारी कमाई इसलिए नहीं है कि दूसरे खाऍं और मूँछों पर ताव दें।
पन्ना ने रग्घू से कहा—भइया, पैसे क्या होंगे! लड़के मेला देखने न जाएँगे।
रग्घू ने झिड़ककर कहा—मेला देखने क्यों न जाएँगे? सारा गाँव जा रहा है।
हमारे ही लड़के न जाएँगे?
यह कहकर रग्घू ने अपना हाथ छुड़ा लिया और पैसे निकालकर लड़कों को दे दिये: मगर कुंजी जब मुलिया को देने लगा, तब उसने उसे आंगन में फेंक दिया और मुँह लपेटकर लेट गई! लड़के मेला देखने न गए।
इसके बाद दो दिन गुजर गए।
मुलिया ने कुछ नहीं खाया और पन्ना भी भूखी रही रग्घू कभी इसे मनाता, कभी उसे:पर न यह उठती, न वह।
आखिर रग्घू ने हैरान होकर मुलिया से पूछा—कुछ मुँह से तो कह, चाहती क्या है?
मुलिया ने धरती को सम्बोधित करके कहा—मैं कुछ नहीं चाहती, मुझे मेरे घर पहुँचा दो।
रग्घू—अच्छा उठ, बना-खा।
पहुँचा दूँगा।
मुलिया ने रग्घू की ओर आंखें उठाई।
रग्घू उसकी सूरत देखकर डर गया।
वह माधुर्य, वह मोहकता, वह लावण्य गायब हो गया था।
दॉँत निकल आए थे, आंखें फट गई थीं और नथुने फड़क रहे थे।
अंगारे की-सी लाल ऑंखों से देखकर बोली—अच्छा, तो काकी ने यह सलाह दी है, यह मंत्र पढ़ाया है? तो यहाँ ऐसी कच्चे नहीं हूँ।
तुम दोनों की 
छाती पर मूंग दलूंगी।
हो किस फेर में?
रग्घू—अच्छा, तो मूंग ही दल लेना।
कुछ खा-पी लेगी, तभी तो मूंग दल सकेगी।
मुलिया—अब तो तभी मुँह में पानी डालूंगी, जब घर अलग हो जाएगा।
बहुत झेल चुकी, अब नहीं झेला जाता।
रग्घू सन्नाटे में आ गया।
एक दिन तक उसके मुँह से आवाज ही न निकली।
अलग होने की उसने स्वप्न में भी कल्पना न की थी।
उसने गाँव में दो-चार परिवारों को अलग होते देखा था।
वह खूब जानता था, रोटी के साथ लोगों के हृदय भी अलग हो जाते हैं।
अपने हमेशा के लिए गैर हो जाते हैं।
फिर उनमें वही नाता रह जाता है, जो गाँव के आदमियों में।
रग्घू ने मन में ठान लिया था कि इस विपत्ति को घर में न आने दूँगा: मगर होनहार के सामने उसकी एक न चली।
आह! मेरे मुँह में कालिख लगेगी, दुनिया यही कहेगी कि बाप के मर जाने पर दस साल भी एक में निबाह न हो सका।
फिर किससे अलग हो जाऊँ? जिनको गोद में खिलाया, जिनको बच्चों की तरह पाला, जिनके लिए तरह-तरह के कष्ठ झेले, उन्हीं से अलग हो जाऊँ? अपने प्यारों को घर से निकाल बाहर करुँ? उसका गला फँस गया।
कॉँपते हुए स्वर में बोला—तू क्या चाहती है कि मैं अपने भाइयों से अलग हो जाऊँ? भला सोच तो, कहीं मुँह दिखाने लायक रहूँगा?
मुलिया—तो मेरा इन लोगों के साथ निबाह न होगा।
रग्घू—तो तू अलग हो जा।
मुझे अपने साथ क्यों घसीटती है?
मुलिया—तो मुझे क्या तुम्हारे घर में मिठाई मिलती है? मेरे लिए क्या संसार में जगह नहीं है?
रग्घू—तेरी जैसी मर्जी, जहाँ चाहे रह।
मैं अपने घर वालों से अलग नहीं हो सकता।
जिस दिन इस घर में दो चूल्हें जलेंगे, उस दिन मेरे कलेजे के दो टुकड़े हो जाएँगे।
मैं यह चोट नहीं सह सकता।
तुझे जो तकलीफ हो, वह मैं दूर कर सकता हूँ।
माल-असबाब की मालकिन तू है ही: अनाज-पानी तेरे ही हाथ है, अब रह क्या गया है? अगर कुछ काम-धंधा करना नहीं चाहती, मत कर।
भगवान ने मुझे समाई दी होती, तो मैं तुझे तिनका तक उठाने न देता।
तेरे यह सुकुमार हाथ-पांव मेहनत-मजदूरी करने के लिए बनाए ही नहीं गए हैं: मगर क्या करुँ अपना कुछ बस ही नहीं है।
फिर भी तेरा जी कोई काम करने को न चाहे, मत कर: मगर मुझसे अलग होने को न कह, तेरे पैरों पड़ता हूँ।
मुलिया ने सिर से अंचल खिसकाया और जरा समीप आकर बोली—मैं काम करने से नहीं डरती, न बैठे-बैठे खाना चाहती हूँ: मगर मुझ से किसी की धौंस नहीं सही जाती।
तुम्हारी ही काकी घर का काम-काज करती हैं, तो अपने लिए करती हैं, अपने बाल-बच्चों के लिए करती हैं।
मुझ पर कुछ एहसान नहीं करतीं, फिर मुझ पर धौंस क्यों जमाती हैं? उन्हें अपने बच्चे प्यारे होंगे, मुझे तो तुम्हारा आसरा है।
मैं अपनी ऑंखों से यह नहीं देख सकती कि सारा घर तो चैन करे, जरा-जरा-से बच्चे तो दूध पीऍं, और जिसके बल-बूते पर गृहस्थी बनी हुई है, वह मट्ठे को तरसे।
कोई उसका पूछनेवाला न हो।
जरा अपना मुंह तो देखो, कैसी सूरत निकल आई है।
औरों के तो चार बरस में अपने पट्ठे तैयार हो जाएँगे।
तुम तो दस साल में खाट पर पड़ जाओगे।
बैठ जाओ, खड़े क्यों हो? क्या मारकर भागोगे? मैं तुम्हें जबरदस्ती न बॉँध लूँगी, या मालकिन का हुक्म नहीं है? सच कहूँ, तुम बड़े कठ-कलेजी हो।
मैं जानती, ऐसे निर्मोहिए से पाला पड़ेगा, तो इस घर में भूल से न आती।
आती भी तो मन न लगाती, मगर अब तो मन तुमसे लग गया।
घर भी जाऊँ, तो मन यहाँ ही रहेगा और तुम जो हो, मेरी बात नहीं पूछते।
मुलिया की ये रसीली बातें रग्घू पर कोई असर न डाल सकीं।
वह उसी रुखाई से बोला—मुलिया, मुझसे यह न होगा।
अलग होने का ध्यान करते ही मेरा मन न जाने कैसा हो जाता है।
यह चोट मुझ से न सही जाएगी।
मुलिया ने परिहास करके कहा—तो चूड़ियाँ पहनकर अन्दर बैठो न! लाओ मैं मूँछें लगा लूं।
मैं तो समझती थी कि तुममें भी कुछ कल-बल है।
अब देखती हूँ, तो निरे मिट्टी के लौंदे हो।
पन्ना दालान में खड़ी दोनों की बातचीत सुन नहीं थी।
अब उससे न रहा गया।
सामने आकर रग्घू से बोली—जब वह अलग होने पर तुली हुई है, फिर तुम क्यों उसे जबरदस्ती मिलाए रखना चाहते हो? तुम उसे लेकर रहो, हमारे भगवान् ने निबाह दिया, तो अब क्या डर? अब तो भगवान् की दया से तीनों लड़के सयाने हो गए हैं, अब कोई चिन्ता नहीं।
रग्घू ने ऑंसू-भरी ऑंखों से पन्ना को देखकर कहा—काकी, तू भी पागल हो गई है क्या? जानती नहीं, दो रोटियाँ होते ही दो मन हो जाते हैं।
पन्ना—जब वह मानती ही नहीं, तब तुम क्या करोगे? भगवान् की मरजी होगी, तो कोई क्या करेगा? परालब्ध में जितने दिन एक साथ रहना लिखा था, उतने दिन रहे।
अब उसकी यही मरजी है, तो यही सही।
तुमने मेरे बाल-बच्चों के लिए जो कुछ किया, वह भूल नहीं सकती।
तुमने इनके सिर हाथ न रखा होता, तो आज इनकी न जाने क्या गति होती: न जाने किसके द्वार पर ठोकरें खातें होते, न जाने कहाँ-कहाँ भीख माँगते फिरते।
तुम्हारा जस मरते दम तक गाऊँगी।
अगर मेरी खाल तुम्हारे जूते बनाने के काम आते, तो खुशी से दे दूँ।
चाहे तुमसे अलग हो जाऊँ, पर जिस घड़ी पुकारोगे, कुत्ते की तरह दौड़ी आऊँगी।
यह भूलकर भी न सोचना कि तुमसे अलग होकर मैं तुम्हारा बुरा चेतूँगी।
जिस दिन तुम्हारा अनभल मेरे मन में आएगा, उसी दिन विष खाकर मर जाऊँगी।
भगवान् करे, तुम दूधों नहाओं, पूतों फलों! मरते दम तक यही असीस मेरे रोऍं-रोऍं से निकलती रहेगी और अगर लड़के भी अपने बाप के हैं।
तो मरते दम तक तुम्हारा पोस मानेंगे।
यह कहकर पन्ना रोती हुई वहाँ से चली गई।
रग्घू वहीं मूर्ति की तरह बैठा रहा।
आसमान की ओर टकटकी लगी थी और ऑंखों से ऑंसू बह रहे थे।
पन्ना की बातें सुनकर मुलिया समझ गई कि अपने पौबारह हैं।
चटपट उठी, घर में झाड़ू लगाई, चूल्हा जलाया और कुऍं से पानी लाने चली।
उसकी टेक पूरी हो गई थी।
गाँव में स्त्रियों के दो दल होते हैं—एक बहुओं का, दूसरा सासों का! बहुऍं सलाह और सहानुभूति के लिए अपने दल में जाती हैं, सासें अपने में।
दोनों की पंचायतें अलग होती हैं।
मुलिया को कुऍं पर दो-तीन बहुऍं मिल गई।
एक से पूछा—आज तो तुम्हारी बुढ़िया बहुत रो-धो रही थी।
मुलिया ने विजय के गर्व से कहा—इतने दिनों से घर की मालकिन बनी हुई है, राज-पाट छोड़ते किसे अच्छा लगता है? बहन, मैं उनका बुरा नहीं चाहती: लेकिन एक आदमी की कमाई में कहाँ तक बरकत होगी।
मेरे भी तो यही खाने-पीने, पहनने-ओढ़ने के दिन हैं।
अभी उनके पीछे मरो, फिर बाल-बच्चे हो जाएँ, उनके पीछे मरो।
सारी जिन्दगी रोते ही कट जाएगी।
एक बहू-बुढ़िया यही चाहती है कि यह सब जन्म-भर लौंडी बनी रहें।
मोटा-झोटा खाएं और पड़ी रहें।
दूसरी बहू—किस भरोसे पर कोई मरे—अपने लड़के तो बात नहीं पूछें पराए लड़कों का क्या भरोसा? कल इनके हाथ-पैर हो जायेंगे, फिर कौन पूछता है! अपनी-अपनी मेहरियों का मुंह देखेंगे।
पहले ही से फटकार देना अच्छा है, फिर तो कोई कलक न होगा।
मुलिया पानी लेकर गयी, खाना बनाया और रग्घू से बोली—जाओं, नहा आओ, रोटी तैयार है।
रग्घू ने मानों सुना ही नहीं।
सिर पर हाथ रखकर द्वार की तरफ ताकता रहा।
मुलिया—क्या कहती हूँ, कुछ सुनाई देता है, रोटी तैयार है, जाओं नहा आओ।
रग्घू—सुन तो रहा हूँ, क्या बहरा हूँ? रोटी तैयार है तो जाकर खा ले।
मुझे भूख नहीं है।
मुलिया ने फिर नहीं कहा।
जाकर चूल्हा बुझा दिया, रोटियाँ उठाकर छींके पर रख दीं और मुँह ढॉँककर लेट रही।
जरा देर में पन्ना आकर बोली—खाना तैयार है, नहा-धोकर खा लो! बहू भी भूखी होगी।
रग्घू ने झुँझलाकर कहा—काकी तू घर में रहने देगी कि मुँह में कालिख लगाकर कहीं निकल जाऊँ? खाना तो खाना ही है, आज न खाऊँगा, कल खाऊँगा, लेकिन अभी मुझसे न खाया जाएगा।
केदार क्या अभी मदरसे से नहीं आया?
पन्ना—अभी तो नीं आया, आता ही होगा।
पन्ना समझ गई कि जब तक वह खाना बनाकर लड़कों को न खिलाएगी और खुद न खाएगी रग्घू न खाएगा।
इतना ही नहीं, उसे रग्घू से लड़ाई करनी पड़ेगी, उसे जली-कटी सुनानी पड़ेगी।
उसे यह दिखाना पड़ेगा कि मैं ही उससे अलग होना चाहती हूँ नहीं तो वह इसी चिन्ता में घुल-घुलकर प्राण दे देगा।
यह सोचकर उसने अलग चूल्हा जलाया और खाना बनाने लगी।
इतने में केदार और खुन्नू मदरसे से आ गए।
पन्ना ने कहा—आओ बेटा, खा लो, रोटी तैयार है।
केदार ने पूछा—भइया को भी बुला लूँ न?
पन्ना—तुम आकर खा लो।
उसकी रोटी बहू ने अलग बनाई है।
खुन्नू—जाकर भइया से पूछ न आऊँ?
पन्ना—जब उनका जी चाहेगा, खाऍंगे।
तू बैठकर खा: तुझे इन बातों से क्या मतलब? जिसका जी चाहेगा खाएगा, जिसका जी न चाहेगा, न खाएगा।
जब वह और उसकी बीवी अलग रहने पर तुले हैं, तो कौन मनाए?
केदार—तो क्यों अम्माजी, क्या हम अलग घर में रहेंगे?
पन्ना—उनका जी चाहे, एक घर में रहें, जी चाहे ऑंगन में दीवार डाल लें।
खुन्नू ने दरवाजे पर आकर झॉँका, सामने फूस की झोंपड़ी थी, वहीं खाट पर पड़ा रग्घू नारियल पी रहा था।
खुन्नू— भइया तो अभी नारियल लिये बैठे हैं।
पन्ना—जब जी चाहेगा, खाऍंगे।
केदार—भइया ने भाभी को डॉँटा नहीं?
मुलिया अपनी कोठरी में पड़ी सुन रही थी।
बाहर आकर बोली—भइया ने तो नहीं डॉँटा अब तुम आकर डॉँटों।
केदार के चेहरे पर रंग उड़ गया।
फिर जबान न खोली।
तीनों लड़कों ने खाना खाया और बाहर निकले।
लू चलने लगी थी।
आम के बाग में गाँव के लड़के-लड़कियाँ हवा से गिरे हुए आम चुन रहे थे।
केदार ने कहा—आज हम भी आम चुनने चलें, खूब आम गिर रहे हैं।
खुन्नू—दादा जो बैठे हैं?
लछमन—मैं न जाऊँगा, दादा घुड़केंगे।
केदार—वह तो अब अलग हो गए।
लक्षमन—तो अब हमको कोई मारेगा, तब भी दादा न बोलेंगे?
केदार—वाह, तब क्यों न बोलेंगे?
रग्घू ने तीनों लड़कों को दरवाजे पर खड़े देखा: पर कुछ बोला नहीं।
पहले तो वह घर के बाहर निकलते ही उन्हें डॉँट बैठता था: पर आज वह मूर्ति के समान निश्चल बैठा रहा।
अब लड़कों को कुछ साहस हुआ।
कुछ दूर और आगे बढ़े।
रग्घू अब भी न बोला, कैसे बोले? वह सोच रहा था, काकी ने लड़कों को खिला-पिला दिया, मुझसे पूछा तक नहीं।
क्या उसकी ऑंखों पर भी परदा पड़ गया है: अगर मैंने लड़कों को पुकारा और वह न आयें तो? मैं उनकों मार-पीट तो न सकूँगा।
लू में सब मारे-मारे फिरेंगे।
कहीं बीमार न पड़ जाएँ।
उसका दिल मसोसकर रह जाता था, लेकिन मुँह से कुछ कह न सकता था।
लड़कों ने देखा कि यह बिलकुल नहीं बोलते, तो निर्भय होकर चल पड़े।
सहसा मुलिया ने आकर कहा—अब तो उठोगे कि अब भी नहीं? जिनके नाम पर फाका कर रहे हो, उन्होंने मजे से लड़कों को खिलाया और आप खाया, अब आराम से सो रही है।
मोर पिया बात न पूछें, मोर सुहागिन नॉँव।
एक बार भी तो मुँह से न फूटा कि चलो भइया, खा लो।
रग्घू को इस समय मर्मान्तक पीड़ा हो रह थी।
मुलिया के इन कठोर शब्दों ने घाव पर नमक छिड़क दिया।
दु:खित 
नेत्रों से देखकर बोला—तेरी जो मर्जी थी, वही तो हुआ।
अब जा, ढोल बजा!
मुलिया—नहीं, तुम्हारे लिए थाली परोसे बैठी है।
रग्घू—मुझे चिढ़ा मत।
तेरे पीछे मैं भी बदनाम हो रहा हूँ।
जब तू किसी की होकर नहीं रहना चाहती, तो दूसरे को क्या गरज है, जो मेरी खुशामद करे? जाकर काकी से पूछ, लड़के आम चुनने गए हैं, उन्हें पकड़ लाऊँ?
मुलिया अँगूठा दिखाकर बोली—यह जाता है।
तुम्हें सौ बार गरज हो, जाकर पूछो।
इतने में पन्ना भी भीतर से निकल आयी।
रग्घू ने पूछा—लड़के बगीचे में चले गए काकी, लू चल रही है।
पन्ना—अब उनका कौन पुछत्तर है? बगीचे में जाएँ, पेड़ पर चढ़ें, पानी में डूबें।
मैं अकेली क्या-क्या करुँ?
रग्घू—जाकर पकड़ लाऊँ?
पन्ना—जब तुम्हें अपने मन से नहीं जाना है, तो फिर मैं जाने को क्यों कहूँ? तुम्हें रोकना होता , तो रोक न देते? तुम्हारे सामने ही तो गए होंगे?
पन्ना की बात पूरी भी न हुई थी कि रग्घू ने नारियल कोने में रख दिया और बाग की तरफ चला।
रग्घू लड़कों को लेकर बाग से लौटा, तो देखा मुलिया अभी तक झोंपड़े में खड़ी है।
बोला—तू जाकर खा क्यों नहीं लेती? मुझे तो इस बेला भूख नहीं है।
मुलिया ऐंठकर बोली—हाँ, भूख क्यों लगेगी! भाइयों ने खाया, वह तुम्हारे पेट में पहुँच ही गया होगा।
रग्घू ने दॉँत पीसकर कहा—मुझे जला मत मुलिया, नहीं अच्छा न होगा।
खाना कहीं भागा नहीं जाता।
एक बेला न खाऊँगा, तो मर न जाउँगा! क्या तू समझती हैं, घर में आज कोई बात हो गई हैं? तूने घर में चूल्हा नहीं जलाया, मेरे कलेजे में आग लगाई है।
मुझे घमंड था कि और चाहे कुछ हो जाए, पर मेरे घर में फूट का रोग न आने पाएगा, पर तूने घमंड चूर कर दिया।
परालब्ध की बात है।
मुलिया तिनककर बोली—सारा मोह-छोह तुम्हीं को है कि और किसी को है? मैं तो किसी को तुम्हारी तरह बिसूरते नहीं देखती।
रग्घू ने ठंडी सॉँस खींचकर कहा—मुलिया, घाव पर नोन न छिड़क।
तेरे ही कारन मेरी पीठ में धूल लग रही है।
मुझे इस गृहस्थी का मोह न होगा, तो किसे होगा? मैंने ही तो इसे मर-मर जोड़ा।
जिनको गोद में खेलाया, वहीं अब मेरे पट्टीदार होंगे।
जिन बच्चों को मैं डॉँटता था, उन्हें आज कड़ी ऑंखों से भी नहीं देख सकता।
मैं उनके भले के लिए भी कोई बात करुँ, तो दुनिया यही कहेगी कि यह अपने भाइयों को लूटे लेता है।
जा मुझे छोड़ दे, अभी मुझसे कुछ न खाया जाएगा।
मुलिया—मैं कसम रखा दूँगी, नहीं चुपके से चले चलो।
रग्घू—देख, अब भी कुछ नहीं बिगड़ा है।
अपना हठ छोड़ दे।
मुलिया—हमारा ही लहू पिए, जो खाने न उठे।
रग्घू ने कानों पर हाथ रखकर कहा—यह तूने क्या किया मुलिया? मैं तो उठ ही रहा था।
चल खा लूँ।
नहाने-धोने 
कौन जाए, लेकिन इतनी कहे देता हूँ कि चाहे चार की जगह छ: रोटियाँ खा जाऊँ, चाहे तू मुझे घी के मटके ही में डुबा दे: पर यह दाग मेरे दिल से न मिटेगा।
मुलिया—दाग-साग सब मिट जाएगा।
पहले सबको ऐसा ही लगता है।
देखते नहीं हो, उधर कैसी चैन की वंशी बज रही है, वह तो मना ही रही थीं कि किसी तरह यह सब अलग हो जाएँ।
अब वह पहले की-सी चॉँदी तो नहीं है कि जो कुछ घर में आवे, सब गायब! अब क्यों हमारे साथ रहने लगीं?
रग्घू ने आहत स्वर में कहा—इसी बात का तो मुझे गम है।
काकी ने मुझे ऐसी आशा न थी।
रग्घू खाने बैठा, तो कौर विष के घूँट-सा लगता था।
जान पड़ता था, रोटियाँ भूसी की हैं।
दाल पानी-सी लगती।
पानी कंठ के नीचे न उतरता था, दूध की तरफ देखा तक नहीं।
दो-चार ग्रास खाकर उठ आया, जैसे किसी प्रियजन के श्राद्ध का भोजन हो।
रात का भोजन भी उसने इसी तरह किया।
भोजन क्या किया, कसम पूरी की।
रात-भर उसका चित्त उद्विग्न रहा।
एक अज्ञात शंका उसके मन पर छाई हुई थी, जेसे भोला महतो द्वार पर बैठा रो रहा हो।
वह कई बार चौंककर उठा।
ऐसा जान पड़ा, भोला उसकी ओर तिरस्कार की आँखों से देख रहा है।
वह दोनों जून भोजन करता था: पर जैसे शत्रु के घर।
भोला की शोकमग्न मूर्ति ऑंखों से न उतरती थी।
रात को उसे नींद न आती।
वह गाँव में निकलता, तो इस तरह मुँह चुराए, सिर झुकाए मानो गो-हत्या की हो।
पाँच साल गुजर गए।
रग्घू अब दो लड़कों का बाप था।
आँगन में दीवार खिंच गई थी, खेतों में मेड़ें डाल दी गई थीं और बैल-बछिए बांध लिये गए थे।
केदार की उम्र अब उन्नीस की हो गई थी।
उसने पढ़ना छोड़ दिया था और खेती का काम करता था।
खुन्नू गाय चराता था।
केवल लछमन अब तक मदरसे जाता था।
पन्ना और मुलिया दोनों एक-दूसरे की सूरत से जलती थीं।
मुलिया के दोनों लड़के बहुधा पन्ना ही के पास रहते।
वहीं उन्हें उबटन मलती, वही काजल लगाती, वही गोद में लिये फिरती: मगर मुलिया के मुंह से अनुग्रह का एक शब्द भी न निकलता।
न पन्ना ही इसकी इच्छुक थी।
वह जो कुछ करती निर्व्याज भाव से करती थी।
उसके दो-दो लड़के अब कमाऊ हो गए थे।
लड़की खाना पका लेती थी।
वह खुद ऊपर का काम-काज कर लेती।
इसके विरुद्ध रग्घू अपने घर का अकेला था, वह भी दुर्बल, अशक्त और जवानी में बूढ़ा।
अभी आयु तीस वर्ष से अधिक न थी, लेकिन बाल खिचड़ी हो गए थे।
कमर भी झुक चली थी।
खांसी ने जीर्ण कर रखा था।
देखकर दया आती थी।
और खेती पसीने की वस्तु है।
खेती की जैसी सेवा होनी चाहिए, वह उससे न हो पाती।
फिर अच्छी फसल कहाँ से आती? कुछ ऋण भी हो गया था।
वह चिंता और भी मारे डालती थी।
चाहिए तो यह था कि अब उसे कुछ आराम मिलता।
इतने दिनों के निरन्तर परिश्रम के बाद सिर का बोझ कुछ हल्का होता, लेकिन मुलिया की स्वार्थपरता और अदूरदर्शिता ने लहराती हुई खेती उजाड़ दी।
अगर सब एक साथ रहते, तो वह अब तक पेन्शन पा जाता, मजे में द्वार पर बैठा हुआ नारियल पीता।
भाई काम करते, वह सलाह देता।
महतो बना फिरता।
कहीं किसी के झगड़े चुकाता, कहीं साधु-संतों की सेवा करता: वह अवसर हाथ से निकल गया।
अब तो चिंता-भार दिन-दिन बढ़ता जाता था।
आखिर उसे धीमा-धीमा ज्वर रहने लगा।
हृदय-शूल, चिंता, कड़ा परिश्रम और अभाव का यही पुरस्कार है।
पहले 
कुछ परवाह न की।
समझा आप ही आप अच्छा हो जाएगा: मगर कमजोरी बढ़ने लगी, तो दवा की फिक्र हुई।
जिसने जो बता दिया, खा लिया, डाक्टरों और वैद्यों के पास जाने की सामर्थ्य कहाँ? और सामर्थ्य भी होती, तो रुपये खर्च कर देने के सिवा और नतीजा ही क्या था? जीर्ण ज्वर की औषधि आराम और पुष्टिकारक भोजन है।
न वह बसंत-मालती का सेवन कर सकता था और न आराम से बैठकर बलबर्धक भोजन कर सकता था।
कमजोरी बढ़ती ही गई।
पन्ना को अवसर मिलता, तो वह आकर उसे तसल्ली देती: लेकिन उसके लड़के अब रग्घू से बात भी न करते थे।
दवा-दारु तो क्या करतें, उसका और मजाक उड़ाते।
भैया समझते थे कि हम लोगों से अलग होकर सोने और ईट रख लेंगे।
भाभी भी समझती थीं, सोने से लद जाऊँगी।
अब देखें कौन पूछता है? सिसक-सिसककर न मरें तो कह देना।
बहुत हाय! हाय! भी अच्छी नहीं होती।
आदमी उतना काम करे, जितना हो सके।
यह नहीं कि रुपये के लिए जान दे दे।
पन्ना कहती—रग्घू बेचारे का कौन दोष है?
केदार कहता—चल, मैं खूब समझता हूँ।
भैया की जगह मैं होता, तो डंडे से बात करता।
मजाक थी कि औरत यों जिद करती।
यह सब भैया की चाल थी।
सब सधी-बधी बात थी।
आखिर एक दिन रग्घू का टिमटिमाता हुआ जीवन-दीपक बुझ गया।
मौत ने सारी चिन्ताओं का अंत कर दिया।
अंत समय उसने केदार को बुलाया था: पर केदार को ऊख में पानी देना था।
डरा, कहीं दवा के लिए न भेज दें।
बहाना बना दिया।
मुलिया का जीवन अंधकारमय हो गया।
जिस भूमि पर उसने मनसूबों की दीवार खड़ी की थी, वह नीचे से खिसक गई थी।
जिस खूँटें के बल पर वह उछल रही थी, वह उखड़ गया था।
गाँववालों ने कहना शुरु किया, ईश्वर ने कैसा तत्काल दंड दिया।
बेचारी मारे लाज के अपने दोनों बच्चों को लिये रोया करती।
गाँव में किसी को मुँह दिखाने का साहस न होता।
प्रत्येक प्राणी उससे यह कहता हुआ मालूम होता था— मारे घमण्ड के धरती पर पांव न रखती थी: आखिर सजा मिल गई कि नहीं ! अब इस घर में कैसे निर्वाह होगा? वह किसके सहारे रहेगी? किसके बल पर खेती होगी? बेचारा रग्घू बीमार था।
दुर्बल था, पर जब तक जीता रहा, अपना काम करता रहा।
मारे कमजोरी के कभी-कभी सिर पकड़कर बैठ जाता और जरा दम लेकर फिर हाथ चलाने लगता था।
सारी खेती तहस-नहस हो रही थी, उसे कौन संभालेगा? अनाज की डॉँठें खलिहान में पड़ी थीं, ऊख अलग सूख रही थी।
वह अकेली क्या-क्या करेगी? फिर सिंचाई अकेले आदमी का तो काम नहीं।
तीन-तीन मजदूरों को कहाँ से लाए! गाँव में मजदूर थे ही कितने।
आदमियों के लिए खींचा-तानी हो रही थी।
क्या करें, क्या न करे।
इस तरह तेरह दिन बीत गए।
क्रिया-कर्म से छुट्टी मिली।
दूसरे ही दिन सवेरे मुलिया ने दोनों बालकों को गोद में उठाया और अनाज माँड़ने चली।
खलिहान में पहुंचकर उसने एक को तो पेड़ के नीचे घास के नर्म बिस्तर पर सुला दिया और दूसरे को वहीं बैठाकर अनाज माँड़ने लगी।
बैलों को हाँकती थी और रोती थी।
क्या इसीलिए भगवान् ने उसको जन्म दिया था? देखते-देखते क्या वे क्या हो गया? इन्हीं दिनों पिछले साल भी अनाज माँड़ा गया था।
वह रग्घू के लिए लोटे में शरबत और मटर की घुँघी लेकर आई थी।
आज कोई उसके आगे है, न पीछे: लेकिन किसी की लौंडी तो नहीं हूँ! उसे अलग होने का अब भी पछतावा न था।
एकाएक छोटे बच्चे का रोना सुनकर उसने उधर ताका, तो बड़ा लड़का उसे चुमकारकर कह रहा था—बैया तुप रहो, तुप रहो।
धीरे-धीरे उसके मुंह पर हाथ फेरता था और चुप कराने के लिए विकल था।
जब बच्चा किसी तरह न चुप न हुआ तो वह खुद उसके पास लेट गया और उसे छाती से लगाकर प्यार करने लगा: मगर जब यह प्रयत्न भी सफल न हुआ, तो वह रोने लगा।
उसी समय पन्ना दौड़ी आयी और छोटे बालक को गोद में उठाकर प्यार करती हुई बोली—लड़कों को मुझे क्यों न दे आयी बहू? हाय! हाय! बेचारा धरती पर पड़ा लोट रहा है।
जब मैं मर जाऊँ तो जो चाहे करना, अभी तो जीती हूँ, अलग हो जाने से बच्चे तो नहीं अलग हो गए।
मुलिया ने कहा—तुम्हें भी तो छुट्टी नहीं थी अम्मा, क्या करती?
पन्ना—तो तुझे यहाँ आने की ऐसी क्या जल्दी थी? डाठ माँड़ न जाती।
तीन-तीन लड़के तो हैं, और किसी दिन काम आऍंगे? केदार तो कल ही माँड़ने को कह रहा था: पर मैंने कहा, पहले ऊख में पानी दे लो, फिर आज मॉड़ना, मँड़ाई तो दस दिन बाद भ हो सकती है, ऊख की सिंचाई न हुई तो सूख जाएगी।
कल से पानी चढ़ा हुआ है, परसों तक खेत पुर जाएगा।
तब मँड़ाई हो जाएगी।
तुझे विश्वास न आएगा, जब से भैया मरे हैं, केदार को बड़ी चिंता हो गई है।
दिन में सौ-सौ बार पूछता है, भाभी बहुत रोती तो नहीं हैं? देख, लड़के भूखे तो नहीं हैं।
कोई लड़का रोता है, तो दौड़ा आता है, देख अम्मा, क्या हुआ, बच्चा क्यों रोता है? कल रोकर बोला—अम्मा, मैं जानता कि भैया इतनी जल्दी चले जाएँगे, तो उनकी कुछ सेवा कर लेता।
कहाँ जगाए-जगाए उठता था, अब देखती हो, पहर रात से उठकर काम में लग जाता है।
खुन्नू कल जरा-सा बोला, पहले हम अपनी ऊख में पानी दे लेंगे, तब भैया की ऊख में देंगे।
इस पर केदार ने ऐसा डॉँटा कि खुन्नू के मुँह से फिर बात न निकली।
बोला, कैसी तुम्हारी और कैसी हमारी ऊख? भैया ने जिला न लिया होता, तो आज या तो मर गए होते या कहीं भीख माँगते होते।
आज तुम बड़े ऊखवाले बने हो! यह उन्हीं का पुन-परताप है कि आज भले आदमी बने बैठे हो।
परसों रोटी खाने को बुलाने गई, तो मँड़ैया में बैठा रो रहा था।
पूछा, क्यों रोता है? तो बोला, अम्मा, भैया इसी अलग्योझ के दुख से मर गए, नहीं अभी उनकी उमिर ही क्या थी! यह उस वक्त न सूझा, नहीं उनसे क्यों बिगाड़ करते?
यह कहकर पन्ना ने मुलिया की ओर संकेतपूर्ण दृष्टि से देखकर कहा—तुम्हें वह अलग न रहने देगा बहू, कहता है, भैया हमारे लिए मर गए तो हम भी उनके बाल-बच्चों के लिए मर जाएँगे।
मुलिया की आंखों से ऑंसू जारी थे।
पन्ना की बातों में आज सच्ची वेदना, सच्ची सान्त्वना, सच्ची चिन्ता भरी हुई थी।
मुलिया का मन कभी उसकी ओर इतना आकर्षित न हुआ था।
जिनसे उसे व्यंग्य और प्रतिकार का भय था, वे इतने दयालु, इतने शुभेच्छु हो गए थे।
आज पहली बार उसे अपनी स्वार्थपरता पर लज्जा आई।
पहली बार आत्मा ने अलग्योझे पर धिक्कारा।
इस घटना को हुए पाँच साल गुजर गए।
पन्ना आज बूढ़ी हो गई है।
केदार घर का मालिक है।
मुलिया घर की मालकिन है।
खुन्नू और लछमन के विवाह हो चुके हैं: मगर केदार अभी तक कंवारा है।
कहता हैं— मैं विवाह न करुँगा।
कई जगहों से बातचीत हुई, कई सगाइयाँ आयीं: पर उसे हामी न भरी।
पन्ना ने कम्पे लगाए, जाल फैलाए, पर व न फँसा।
कहता—औरतों से कौन सुख? मेहरिया घर में आयी और आदमी का मिजाज बदला।
फिर जो कुछ है, वह मेहरिया है।
माँ-बाप, भाई-बन्धु सब पराए हैं।
जब भैया जैसे आदमी का मिजाज बदल गया, तो फिर दूसरों की क्या गिनती? दो लड़के भगवान् के दिये हैं और क्या चाहिए।
बिना ब्याह किए दो बेटे मिल गए, इससे बढ़कर और क्या होगा? जिसे अपना समझो, व अपना है: जिसे गैर समझो, वह गैर है।
एक दिन पन्ना ने कहा—तेरा वंश कैसे चलेगा?
केदार—मेरा वंश तो चल रहा है।
दोनों लड़कों को अपना ही समझता हूँ।
पन्ना—समझने ही पर है, तो तू मुलिया को भी अपनी मेहरिया समझता होगा?
केदार ने झेंपते हुए कहा—तुम तो गाली देती हो अम्मा!
पन्ना—गाली कैसी, तेरी भाभी ही तो है!
केदार—मेरे जेसे लट्ठ-गँवार को वह क्यों पूछने लगी!
पन्ना—तू करने को कह, तो मैं उससे पूछूँ?
केदार—नहीं मेरी अम्मा, कहीं रोने-गाने न लगे।
पन्ना—तेरा मन हो, तो मैं बातों-बातों में उसके मन की थाह लूँ?
केदार—मैं नहीं जानता, जो चाहे कर।
पन्ना केदार के मन की बात समझ गई।
लड़के का दिल मुलिया पर आया हुआ है: पर संकोच और भय के मारे कुछ नहीं कहता।
उसी दिन उसने मुलिया से कहा—क्या करुँ बहू, मन की लालसा मन में ही रह जाती है।
केदार का घर भी बस जाता, तो मैं निश्चिन्त हो जाती।
मुलिया—वह तो करने को ही नहीं कहते।
पन्ना—कहता है, ऐसी औरत मिले, जो घर में मेल से रहे, तो कर लूँ।
मुलिया—ऐसी औरत कहाँ मिलेगी? कहीं ढूँढ़ो।
पन्ना—मैंने तो ढूँढ़ लिया है।
मुलिया—सच, किस गाँव की है?
पन्ना—अभी न बताऊँगी, मुदा यह जानती हूँ कि उससे केदार की सगाई हो जाए, तो घर बन जाए और केदार की जिन्दगी भी सुफल हो जाए।
न जाने लड़की मानेगी कि नहीं।
मुलिया—मानेगी क्यों नहीं अम्मा, ऐसा सुन्दर कमाऊ, सुशील वर और कहाँ मिला जाता है? उस जनम का कोई साधु-महात्मा है, नहीं तो लड़ाई-झगड़े के डर से कौन बिन ब्याहा रहता है।
कहाँ रहती है, मैं जाकर उसे मना लाऊँगी।
पन्ना—तू चाहे, तो उसे मना ले।
तेरे ही ऊपर है।
मुलिया—मैं आज ही चली जाऊँगी, अम्मा, उसके पैरों पड़कर मना लाऊँगी।
पन्ना—बता दूँ, वह तू ही है!
मुलिया लजाकर बोली—तुम तो अम्माजी, गाली देती हो।
पन्ना—गाली कैसी, देवर ही तो है!
मुलिया—मुझ जैसी बुढ़िया को वह क्यों पूछेंगे?
पन्ना—वह तुझी पर दाँत लगाए बैठा है।
तेरे सिवा कोई और उसे भाती ही नहीं।
डर के मारे कहता नहीं: पर उसके मन की बात मैं जानती हूँ।
वैधव्य के शौक से मुरझाया हुआ मुलिया का पीत वदन कमल की भॉँति अरुण हो उठा।
दस वर्षो में जो कुछ खोया था, वह इसी एक क्षण में मानों ब्याज के साथ मिल गया।
वही लवण्य, वही विकास, वहीं आकर्षण, वहीं लोच।

सारे शहर में सिर्फ एक ऐसी दुकान थी, जहॉँ विलायती रेशमी साड़ी मिल सकती थीं।
और सभी दुकानदारों ने विलायती कपड़े पर कांग्रेस की मुहर लगवायी थी।
मगर अमरनाथ की प्रेमिका की फ़रमाइश थी, उसको पूरा करना जरुरी था।
वह कई दिन तक शहर की दुकानोंका चक्कर लगाते रहे, दुगुना दाम देने पर तैयार थे, लेकिन कहीं सफल-मनोरथ न हुए और उसके तक़ाजे बराबर बढ़ते जाते थे।
होली आ रही थी।
आख़िर वह होली के दिन कौन-सी साड़ी पहनेगी।
उसके सामने अपनी मजबूरी को जाहिर करना अमरनाथ के पुरुषोचित अभिमान के लिए कठिन था।
उसके इशारे से वह आसमान के तारे तोड़ लाने के लिए भी तत्पर हो जाते।
आख़िर जब कहीं मक़सद पूरा न हुआ, तो उन्होंने उसी खास दुकान पर जाने का इरादा कर लिया।
उन्हें यह मालूम था कि दुकान पर धरना दिया जा रहा है।
सुबह से शाम तक स्वयंसेवक तैनात रहते हैं और तमाशाइयों की भी हरदम खासी भीड़ रहती है।
इसलिए उस दुकान में जाने के लिए एक विशेष प्रकार के नैतिक साहस की जरुरत थी और यह साहस अमरनाथ में जरुरत से कम था।
पड़े-लिखे आदमी थे, राष्ट्रीय भावनाओं से भी अपरिचित न थे, यथाशक्ति स्वदेशी चीजें ही इस्तेमाल करते थे।
मगर इस मामले में बहुत कट्टर न थे।
स्वदेशी मिल जाय तो बेहतर वर्ना विदेशी ही सही- इस उसूल के मानने वाले थे।
और खासकर जब उसकी फरमाइश थी तब तो कोई बचाव की सूरत ही न थी।
अपनी जरुरतों को तो वह शायद कुछ दिनों के लिए टाल भी देते, मगर उसकी फरमाइश तो मौत की तरह अटल है।
उससे मुक्ति कहां ! तय कर लिया कि आज साड़ी जरुर लायेंगे।
कोई क्यों रोके? किसी को रोकने का क्या अधिकर हैं? माना स्वदेशी का इस्तेमाल अच्छी बात है लेकिन किसी को जबर्दस्ती करने का क्या हक़ है? अच्छी आजादी की लड़ाई है जिसमें व्यक्ति की आजादी का इतना बेदर्दी से खून हो ! 
यों दिल को मजबूत करके वह शाम को दुकान पर पहुँचे।
देखा तो पॉँच वालण्टियर पिकेटिंग कर रहे हैं और दुकान के सामने सड़क पर हज़ारों तमाशाई खड़े हैं।
सोचने लगे, दुकान में कैसे जाएं।
कई बार कलेजा मज़बूत किया और चले मगर बरामदे तक जाते-जाते हिम्मत ने जवाब दे दिया।
संयोग से एक जान-पहचान के पण्डितजी मिल गये।
उनसे पूछा—क्यों भाई, यह धरना कब तक रहेगा? शाम तो हो गयी।
पण्डितजी ने कहा—इन सिरफिरों को सुबह और शाम से क्या मतलब, जब तक दुकान बन्द न हो जाएगी, यहां से न टलेंगे।
कहिए, कुछ खरीदने को इरादा है? आप तो रेशमी कपड़ा नहीं खरीदते?
अमरनाथ ने विवशता की मुद्रा बनाकर कहा—मैं तो नहीं खरीदता।
मगर औरतों की फ़रमाइश को कैसे टालूँ।
पण्डितजी ने मुस्कराकर कहा—वाह, इससे ज्यादा आसान तो कोई बात नहीं।
औरतों को भी चकमा नहीं दे सकते? सौ हीले-हजार बहाने हैं।
अमरनाथ—आप ही कोई हीला सोचिए।
पण्डितजी—सोचना क्या है, यहॉँ रात-दिन यही किया करते हैं।
सौ-पचास हीले हमेशा जेबों में पड़े रहते हैं।
औरत ने कहा, हार बनवा दो।
कहा, आज ही लो।
दो-चार रोज़ के बाद कहा, सुनार माल लेकर चम्पत हो गया।
यह तो रोज का धन्धा है भाई।
औरतों का काम फ़रमाइश करना है, मर्दो का काम उसे खूबसूरती से टालना है।
अमरनाथ—आप तो इस कला के पण्डित मालूम होते हैं ! 
पण्डितजी—क्या करें भाई, आबरु तो बचानी ही पड़ती है।
सूखा जवाब दें तो शर्मिदगी अलग हो, बिगड़ें वह अगल से, समझें, हमारी परवाह ही नहीं करते।
आबरु का मामला हैं।
आप एक काम कीजिए।
यह तो आपने कहा ही होगा कि आजकल पिकेटिंग है?
अमरनाथ—हां, यह तो बहाना कर चुका भाई, मगर वह सुनती ही नहीं, कहती है, क्या विलायती कपड़े दुनिया से उठ गये, मुझसे चले हो उड़ने! 
पण्डितजी—तो मालूम होता है, कोई धुन की पक्की औरत है।
अच्छा तो मैं एक तरकीब बताऊँ।
एक खाली कार्ड का बक्स ले लो, उसमें पुराने कपड़े जलाकर भर लो।
जाकर कह देना, मैं कपड़े लिये आता था, वालण्टियरों ने छीनकर जला दिये।
क्यों, कैसी रेहगी?
अमरनाथ—कुछ जंचती नहीं।
अजी, बीस एतराज़ करेंगी, कहीं पर्दाफ़ाश हो जाय तो मुफ्त की शर्मिदगी उठानी पड़े।
पण्डितजी—तो मालूम हो गया, आप बोदे आदमी हैं और हैं भी आप कुछ ऐसे ही।
यहॉँ तो कुछ इस शान से हीले करते हैं कि सच्चाई की भी उसके आगे धुल हो जाय।
जिन्दगी यही बहाने करते गुजरी और कभी पकड़े न गये।
एक तरकीब और है।
इसी नमूने का देशी माल ले जाइए और कह दीजिए कि विलायती है।
अमरनाथ—देशी और विलायती की पहचान उन्हें मुझसे और आपसे कहीं ज्यादा हैं।
विलायती पर तो जल्द विालयती का यक़ीन आयेगा नहीं, देशी की तो बात ही क्या है ! 
एक खद्दरपोश महाशय पास ही खड़े यह बातचीत सुन रहे थे, बोल उठे— ए साहब, सीधी-सी तो बात है, जाकर साफ़ कह दीजिए कि मैं विदेशी कपड़े न लाऊंगा।
अगर जिद करे तो दिन-भर खाना न खाइये, आप सीधे रास्ते पर आ जायेगी।
अमरनाथ ने उनकी तरफ कुछ ऐसी निगाहों से देखा जो कह रही थीं, आप इस कूचे को नहीं जानते और बोले—यह आप ही कर सकते हैं, मैं नहीं कर सकता।
खद्दरपोश—कर तो आप भी सकते हैं लेकिन करना नहीं चाहते।
यहां तो उन लोगों में से हैं कि अगर विदेशी दुआ से मुक्ति भी मिलती हो तो उसे ठुकरा दें।
अमरनाथ—तो शायद आप घर में पिकेटिंग करते होंगे?
खद्दरपोश—पहले घर में करके तब बाहर करते हैं भाई साहब।
खद्दरपोश साहब चले गये तो पण्डितजी बोले—यह महाशय तो तीसमारखां से भी तेज़ निकल।
अच्छा तो एक काम कीजिए।
इस दुकान के पिंछवाड़े एक दूसरा दरवाज़ा है, ज़रा अंधेरा हो जाय तो उधर चले जाइएगा, दायें-बायें किसी की तरफ़ न देखिएगा।
अमरनाथ ने पण्डितजी को धन्यवाद दिया और जब अंधेरा हो गया तो दुकान के पिछवाड़े की तरफ जा पहुँचे।
डर रहे थे, कहीं यहां भी घेरा न पड़ा हो।
लेकिन मैदान खाली था।
लपककर अन्दर गये, एक ऊंचे दामों की साड़ी ख़रीदी और बाहर निकले तो एक देवीजी केसरिया साड़ी पहने खड़ी थीं।
उनको देखकर इनकी रुह फ़ना हो गयी, दरवाजे से बाहर पांव रखने की हिम्मत नीं हुई।
एक तरफ़ देखकर तेजी से निकल पड़े और कोई सौ कदम भागते हुए चले गये।
कम्र का लिखा, सामने से एक बुढ़िया लाठी टेकती चली आ रही थी।
आप उससे लड़ गये।
बुढ़िया गिर पड़ी और लगी कोसने—अरे अभागे, यह जवानी बहुत दिन न रहेगी, आंखों में चर्बी छा गयी है, धक्के देता चलता है ! 
अमरनाथ उसकी खुशामद करने लगे—माफ करो, मुझे रात को कुछ कम दिखाई पड़ता है।
ऐनक घर भूल आया।
बुढ़िया का मिज़ाज ठण्डा हुआ, आगे बढ़ी और आप भी चले।
एकाएक कानों में आवाज आयी, बाबू साहब, जरा ठहरियेगा और वही केसरिया कपड़ोवाली देवीजी आती हुई दिखायी दीं।
अमरनाथ के पांव बंध गये।
इस तरह कलेजा मजबूत करके खड़े हो गये जैसे कोई स्कूली लड़का मास्टर की बेंत के सामने खड़ा होता है।
देवीजी ने पास आकर कहा—आप तो ऐसे भागे कि मैं जैसे आपको काट खाऊँगी।
आप जब पढ़े-लिखे आदमी होकर अपना धर्म नहीं समझते तो दुख होता है।
देश की क्या हालत है, लोगों को खद्दर नहीं मिलता, आप रेशमी साड़ियां खरीद रहे हैं ! 
अमरनाथ ने लज्जित होकर कहा—मैं सच कहता हूँ देवीजी, मैंने अपने लिए नहीं खरीदी, एक साहब की फ़रमाइश थीं 
देवीजी ने झोली से एक चूड़ी लिकालकर उनकी तरफ़ बढ़ाते हुए कहा—ऐसे हीले रोज़ ही सुना करती हूँ।
या तो आप उसे वापस कर दीजिए या लाइए हाथ मैं चूड़ी पहना दूँ।
अमरनाथ—शौक से पहना दीजिए।
मैं उसे बड़े गर्व से पह
नूँगा।
चूड़ी उस बलिदान का चिह्न है जो देवियों के जीवन की विशेषता है।
चूड़ियां उन देवियों के हाथ में थीं जिनके नाम सुनकर आज भी हम आदर से सिर झुकाते हैं।
मैं तो उसे शर्म की बात नहीं समझता।
आप अगर और कोई चीज पहनाना चाहें तो वह भी शौक़ से पहना दीजिए।
नारी पूजा की वस्तु है, उपेक्षा की नहीं।
अगर स्त्री, जो क़ौम को पैदा करती हैं, चूड़ी पहनना अपने लिए गौरव की बात समझती है तो मर्दो के लिए चूड़ी पहनाना क्यों शर्म की बात हो?
देवीजी को उनकी इस निर्लज्जता पर आश्चर्य हुआ मगर वह इतनी आसानी से अमरनाथ को छोड़नेवाली न थीं।
बोलीं—आप बातों के शेर मालूम होते हैं।
अगर आप हृदय से स्त्री को पूजा की वस्तु मानते हैं, तो मेरी यह विनती क्यों नहीं मान जाते?
अमरनाथ-इसलिए कि यह साड़ी भी एक स्त्री की फरमाइश है।
देवी-अच्छा चलिए, मैं आपके साथ चलूँगी, जरा देखूँ आपकी देवी जी किस स्वभाव की स्त्री हैं।
अमरनाथ का दिल बैठ गया।
बेचारा अभी तक बिना-ब्याहा था, इसलिए नहीं कि उसकी शादी न होती थी बल्कि इसलिए कि शादी को वह एक आजीवन कारावास समझता था।
मगर वह आदमी रसिक स्वभाव के थे।
शादी से अलग रहकर भी शादी के मजों से अपिरचित न थे।
किसी ऐसे प्राणी की जरूरत उनके लिए अनिवार्य थी जिस पर वह अपने प्रेम को समर्पित कर सकें, जिसकी तरावट से वह अपनी रूखी-सूखी जिन्दगी को तरो-ताज़ा कर सकें, जिसके प्रेम की छाया में वह जरा देर के लिए ठण्डक पा सकें, जिसके दिल मे वह अपनी उमड़ी हुई जवानी की भावनाओं को बिखेरकर उनका उगना देख सकें।
उनकी नज़र ने मालती को चुना था जिसकी शहर में घूम थी।
इधर डेढ़-दो साल से वह इसी खलिहान के दाने चुना करते थे।
देवीजी के आग्रह ने उन्हें थोड़ी देर के लिए उलझन में डाल दिया था।
ऐसी शर्मिंदगी उन्हें जिन्दगी में कभी न हुई थी।
बोले-आज तो वह एक न्योते में गई हैं, घर में न होंगी।
देवीजी ने अविश्वास से हंसकर कहा-तो मैं समझ यह आपकी देवीजी का कुसूर नहीं, आपका कुसूर है।
अमरनाथ ने लज्जित होकर कहा-मैं आपसे सच कहता हूँ, आज वह घर पर नहीं।
देवी ने कहा-कल आ जाएंगी?
अमरनाथ बोले-हां, कल आ जाएंगी।
देवी-तो आप यह साड़ी मुझे दे दीजिए और कल यहीं आ जाइएगा, मैं आपके साथ चलूँगी।
मेरे साथ दो-चार बहनें भी होंगी।
अमरनाथ ने बिना किसी आपत्ति के वह साड़ी देवीजी को दे दी और बोले-बहुत अच्छा, मैं कल आ जाऊँगा।
मगर क्या आपको मुझ पर विश्वास नहीं है जो साड़ी की जमानत जरूरी है?
देवीजी ने मुस्कराकर कहा-सच्ची बात तो यही है कि मुझे आप पर विश्वास नहीं।
अमरनाथ ने स्वाभिमानपूर्वक कहा- अच्छी बात है, आप इसे ले जाएं।
देवी ने क्षण-भर बाद कहा-शायद आपको बुरा लग रहा हो कि कहीं साड़ी गुम न हो जाए।
इसे आप लेते जाइए, मगर कल आइए जरूर।
अमरनाथ स्वाभिमान के मारे बगैर कुछ कहे घर की तरफ चल दिये, देवीजी लेते जाइए लेते जाइए करती रह गयीं।
अमरनाथ घर न जाकर एक खद्दर की दुकान पर गये और दो सूटों का खद्दर खरीदा।
फिर अपने दर्जी के पास ले जाकर बोले-खलीफा, इसे रातों-रात तैयार कर दो, मुहंमागी सिलाई दूंगा।
दर्जी ने कहा-बाबू साहब , आजकल तो होली की भीड़ है।
होली से पहले तैयार न हो सकेंगे।
अमरनाथ ने आग्रह करते हुए कहा-मैं मुंहमांगी सिलाई दूंगा, मगर कल दोपहर तक मिल जाए।
मुझे कल एक जगह जाना है।
अगर दोपहर तक न मिले तो फिर मेरे किस काम के न होंगे।
दर्जी ने आधी सिलाई पेशगी ले ली और कल तैयार कर देने का वादा किया।
अमरनाथ यहां से आश्वस्त होकर मालती की तरफ चले।
क़दम आगे बढ़ते थे लेकिन दिल पीछे रहा जाता था।
काश, 
वह उनकी इतनी विनती स्वीकार कर ले कि कल दो घण्टे के लिए उनके वीरान घर को रोशन करे! लेकिन यकीनन वह उन्हें खाली हाथ देखकर मुहं फेर लेगी, सीधे मुहं बात नहीं करेगी, आने का जिक्र ही क्या।
एक ही बेमुरौवत है।
तो कल आकर देवीजी से अपनी सारी शर्मनाक कहानी बयान कर दूँ? उस भोले चेहरे की निस्स्वार्थ उंमग उनके दिल में एक हलचल पैदा कर रही थी।
उन आंखों में कितनी गंभीरता थी, कितनी सच्ची सहानुभूति, कितनी पवित्रता! उसके सीधे-सादे शब्दों में कर्म की ऐसी प्रेरणा थी, कि अमरनाथ का अपने इन्द्रिय-परायण जीवन पर शर्म आ रही थी।
अब तक कांच के टुकड़े को हीरा समझकर सीने से लगाये हुए थे।
आज उन्हें मालूम हुआ हीरा किसे कहते हैं।
उसके सामने वह टुकड़ा तुच्छ मालूम हो रहा था।
मालती की वह जादू-भरी चित्तवन, उसकी वह मीठी अदाएं, उसकी शोखियां और नखरे सब जैसे मुलम्मा उड़ जाने के बाद अपनी असली सूरत में नजर आ रहे थे और अमरनाथ के दिल में नफरत पैदा कर रहे थे।
वह मालती की तरफ जा रहे थे, उसके दर्शन के लिए नहीं, बल्कि उसके हाथों से अपना दिल छीन लेने के लिए।
प्रेम का भिखारी आज अपने भीतर एक विचित्र अनिच्छा का अनुभव कर रहा था।
उसे आश्चर्य हो रहा था कि अब तक वह क्यों इतना बेखबर था।
वह तिलिस्म जो मालती ने वर्षों के नाज-नखरे, हाव-भाव से बांधा था, आज किसी छू-मन्तर से तार-तार हो गया था।
मालती ने उन्हें खाली हाथ देखकर त्योरियां चढ़ाते हुए कहा-साड़ी लाये या नहीं?
अमरनाथ ने उदासीनता के ढंग से जवाब दिया-नहीं।
मालती ने आश्चर्य से उनकी तरफ देखा-नही! वह उनके मुंह से यह शब्द सुनने की आदी न थी।
यहां उसने सम्पूर्ण 
समर्पण पाया था।
उसका इशारा अमरनाथ के लिए भाग्य-लिपि के समान था।
बोली-क्यों?
अमरनाथ- क्यों नहीं, नहीं लाये।
मालती- बाजार में मिली न होगी।
तुम्हें क्यों मिलने लगी, और मेरे लिए।
अमरनाथ-नहीं साहब, मिली मगर लाया नहीं।
मालती-आख़िर कोई वजह? रुपये मुझसे ले जाते।
अमरनाथ-तुम खामख़ाह जलाती हो।
तुम्हारे लिए जान देने को मैं हाज़िर रहा।
मालती-तो शायद तुम्हें रुपये जान से भी ज्यादा प्यारे हों?
अमरनाथ-तुम मुझे बैठने दोगी या नहीं? अमर मेरी सूरत से नफरत हो तो चला जाऊँ!
मालती-तुम्हें आज हो क्या गया है, तुम तो इतने तेज मिजाज के न थे?
अमरनाथ-तुम बातें ही ऐसी कर रही हो।
मालती-तो आखिर मेरी चीज़ क्यों नहीं लाये?
अमरनाथ ने उसकी तरफ़ बड़े वीर-भाव के साथ देखकर कहा-दुकान पर गया, जिल्लत उठायी और साड़ी लेकर चला तो एक औरत ने छीन ली।
मैंने कहा, मेरी बीवी की फ़रमाइश है तो बोली-मैं उन्हीं को दूंगी, कल तुम्हारे घर आऊँगी।
मालती ने शरारत-भरी नज़रों से देखते हुए कहा-तो यह कहिए आप दिल हथेली पर लिये फिर रहे थे।
एक औरत को देखा और उसके कदमों पर चढ़ा दिया!
अमरनाथ-वह उन औरतों में नहीं, जो दिलों की घात में रहती हैं।
मालती-तो कोई देवी होगी? 
अमरनाथ-मै उसे देवी ही समझता हूँ।
मालती-तो आप उस देवी की पूजा कीजिएगा?
अमरनाथ-मुझ जैसे आवारा नौजवान के लिए उस मन्दिर के दरवाजे बन्द हैं।
मालती-बहुत सुन्दर होगी?
अमरनाथ-न सुन्दर है, न रूपवाली, न ऐसी अदाएं कुछ, न मधुर भाषिणी, न तन्वंगी।
बिलकुल एक मामूली मासूम लड़की है।
लेकिन जब मेरे हाथ से उसने साड़ी छीन ली तो मैं क्या कर सकता हूँ।
मेरी गैरत ने तो गवारा न किया कि उसके हाथ से साड़ी छीन लूँ।
तुम्हीं इन्साफ करो, वह दिल में क्या कहती?
मालती-तो तुम्हें इसकी ज्यादा परवाह है कि वह अपने दिल में क्या कहेगी।
मैं क्या कहूँगी, इसकी जरा भी परवाह न थी! मेरे हाथ से कोई मर्द मेरी कोई चीज़ छीन ले तो देखूं, चाहे वह दूसरा कामदेव ही क्यों न हो।
अमरनाथ-अब इसे चाहे मेरी कायरता समझो, चाहे हिम्मत की कमी, चाहे शराफ़त, मैं उसके हाथ से न छीन सका।
मालती-तो कल वह साड़ी लेकर आयेगी, क्यों?
अमरनाथ-जरूर आयेगी।
मालती-तो जाकर मुंह धो आओ।
तुम इतने नादान हो, यह मुझे मालूम न था।
साड़ी देकर चले आये, अब कल वह आपको देने आयेगी! कुछ भंग तो नहीं खा गये!
अमरनाथ-खैर, इसका इम्तहान कल ही हो जाएगा, अभी से क्यों बदगुमानी करती हो।
तुम शाम को ज़रा देर के 
लिए मेरे घर तक चली चलना।
मालती-जिससे आप कहें कि यह मेरी बीवी है!
अमरनाथ-मुझे क्या खबर थी कि वह मेरे घर आने के लिए तैयार हो जाएगी, नहीं तो और कोई बहाना कर देता।
मालती-तो आपकी साड़ी आपको मुबारक हो, मैं नहीं जाती।
अमरनाथ-मैं तो रोज तुम्हारे घर आता हूँ, तुम एक दिन के लिए भी नहीं चल सकतीं?
मालती ने निष्ठुरता से कहा-अगर मौक़ा आ जाए तो तुम अपने को मेरा शौहर कहलाना पसन्द करोगे? दिल पर हाथ 
रखकर कहना।
अमरनाथ दिल में कट गये, बात बनाते हुए बोले-मालती, तुम मेरे साथ अन्याय कर रही हो।
बुरा न मानना, मेरे व तुम्हारे बीच प्यार और मुहब्बत दिखलाने के बावजूद एक दूरी का पर्दा पड़ा था।
हम दोनों एक-दूसरे की हालत को समझते थे और इस पर्दे का हटाने की कोशिश न करते थे।
यह पर्दा हमारे सम्बन्धों की अनिवार्य शर्त था।
हमारे बीच एक व्यापारिक समझौता-सा हो गया।
हम दोनों उसकी गहराई में जाते हुए डरते थे।
नहीं,बल्कि मैं डरता था और तुम जान-बूझकर न जाना चाहती थी।
अगर मुझे विश्वास हो जाता कि तुम्हें जीवन-सहचरी बनाकर मैं वह सब कुछ पा जाऊँगा जिसका मैं अपने को अधिकारी समझता हूँ तो मैं अब तक कभी का तुमसे इसकी याचना कर चुका होता! लेकिन तुमने कभी मेरे दिल में यह विश्वास पैदा करने की परवाह न की।
मेरे बारे में तुम्हें यह शक है, मैं नहीं कह सकता, तुम्हें यह शक करने का मैं ने कोई मौक़ा नहीं दिया और मैं कह सकता हूँ कि मैं उससे कहीं बेहतर शौहर बन सकता हूँ जितनी तुम बीवी बन सकती हो।
मेरे लिए सिर्फ़ एतवार की जरूरत है और तुम्हारे लिए ज्यादा वज़नी और ज्यादा भौतिक चीज़ों की।
मेरी स्थायी आमदनी पॉँच सौ से ज्यादा नहीं, तुमको इतने में सन्तोष न होगा।
मेरे लिए सिर्फ इस इत्मीनान की जरूरत है कि तुम मेरी और सिर्फ मेरी हो।
बोलो मंजूर है।
मालती को अमरनाथ पर रहम आ गया।
उसकी बातों में जो सच्चाई भरी हुई थी, उससे वह इनकार न कर सकी।
उसे यह भी यकीन हो गया कि अमरनाथ की वफ़ा के पैर डगमगायेंगे नहीं।
उसे अपने ऊपर इतना भरोसा था कि वह उसे रस्सी से मजबूत जकड़ सकती है, लेकिन खुद जकड़े जाने पर वह अपने को तैयार न कर सकी।
उसकी जिन्दगी मुहब्बत की बाजीगरी में, प्रेम के प्रदर्शन में गुजरी थी।
वह कभी इस, कभी उस शाख में चहकती फिरती थी, बैकेद, आजाद, बेबन्द।
क्या वह चिड़िया पिंजरे में बन्द रह सकती है जिसकी जबान तरह-तरह के मजों की आदी हो गयी हो? क्या वह सूखी रोटी से तृप्त हो सकती है? इस अनुभूति ने उसे पिघला दिया।
बोली-आज तुम बड़ा ज्ञान बघार रहे हो?
अमरनाथ-मैंने तो केवल यथार्थ कहा है।
मालती-अच्छा मैं कल चलूँगी, मगर एक घण्टे से ज्यादा वहां न रहूँगी।
अमरनाथ का दिल शुक्रिये से भर उठा।
बोला-मैं तुम्हारा बहुत कृतज्ञ हूँ मालती।
अब मेरी आबरू बच जायेगी।
नहीं 
तो मेरे लिए घर से निकलना मुश्किल हो जाता है।
अब देखना यह है कि तुम अपना पार्ट कितनी खूबसूरती से अदा करती हो।
मालती-उसकी तरफ़ से तुम इत्मीनान रखो।
ब्याह नहीं किया मगर बरातें देखी हैं।
मगर मैं डरती हूँ कहीं तुम मुझसे दगा न कर रहे हो।
मर्दों का क्या एतबार।
अमरनाथ ने निश्चल भाव से कहा-नहीं मालती, तुम्हारा सन्देह निराधार है।
अगर यह जंजीर पैरों में डालने की इच्छा होती तो कभी का डाल चुका होता।
फिर मुझ-से वासना के बन्दों का वहां गुज़र हीं कहां।
दूसरे दिन अमरनाथ दस बजे ही दर्जी की दुकान पर जा पहुँचे और सिर पर सवार होकर कपड़े तैयार कराये।
फिर घर आकर नये कपड़े पहने और मालती को बुलाने चले।
वहां देर हो गयी।
उसने ऐसा तनाव-सिंगार किया कि जैसे आज बहुत बड़ा मोर्चा जितना है।
अमरनाथ ने कहा-वह ऐसी सुन्दरी नहीं है जो तुम इतनी तैयारियॉँ कर रही हो।
मालती ने बालों में कंघी करते हुए कहा-तुम इन बातों को नहीं समझ सकते, चुपचाप बैठे रहो।
अमरनाथ-लेकिन देर जो हो रही है।
मालती-कोई बात नहीं।
भय की उस सहज आशंका ने, जो स्त्रियों की विशेषता है, मालती को और भी अधिक सर्तक कर दिया था।
अब तक उसने कभी अमरनाथ की ओर विशेष रूप से कोई कृपा न की थी।
वह उससे काफी उदासीनता का बर्ताव करती थी।
लेकिन कल अमरनाथ की भंगिमा से उसे एक संकट की सूचना मिल चुकी थी और वह उस संकट का अपनी पूरी शक्ति से मुकाबला करना चाहती थी।
शत्रु को तुच्छ और अपदार्थ समझना स्त्रियों क लिए कठिन है।
आज अमरनाथ को अपने हाथ से निकलते वह अपनी पकड़ को मजबूत कर रही थी।
अगर इस तरह की उसकी चीजें एक-एक करके निकल गयीं तो फिर वह अपनी प्रतिष्ठा कब तक बनाये रख सकेगी? जिस चीज पर उसका क़ब्जा है उसकी तरफ़ कोई आंख ही क्यों उठाये।
राजा भी तो एक-एक अंगुल जमीन के पीछे जान देता है।
वह इस नये शिकारी को हमेशा के लिए अपने रास्ते से हटा देना चाहती थी।
उसके जादू को तोड़ देना चाहती थी।
शाम को वह परी जैसी, अपनी नौकरानी और नौकर को साथ लेकर अमरनाथ के घर चली।
अमरनाथ ने सुबह दस बजे तक मर्दाने घर को जनानेपन का रंग देने में खर्चा किया था।
ऐसी तैयारियां कर रखी थीं जैसे कोई अफ़सर मुआइना करने वाला हो।
मालती ने घर में पैर रखा तो उसकी सफ़ाई और सजावट देखकर बहुत खुश हुई।
जनाने हिस्से में कई कुर्सियां रखी थीं।
बोली-अब लाओ अपनी देवीजी को मगर जल्द आना।
वर्ना मैं चली जाऊँगी।
अमरनाथ लपके हुए विलायती दुकान पर गये।
आज भी धरना था।
तमाशाइयों की वहीं भीड़।
वहां देवी जी नहीं।
पीछे की तरफ़ गये तो देवी जी एक लड़की के साथ उसी भेस में खड़ी थीं।
अमरनाथ ने कहा-माफ़ कीजिएगा, मुझे देर हो गयी।
मैं आपके वादे की याद दिलाने आया हूँ।
देवीजी ने कहा-मैं तो आपका इन्तजार कर रही थी।
चलो सुमित्रा, जरा आपके घर हो आयें।
कितनी देर है?
अमरनाथ-बहुत पास है।
एक तांगा कर लूंगा।
पन्द्रह मिनट में अमरनाथ दोनों को लिये घर पहुँचे।
मालती ने देवीजी को देखा और देवीजी ने मालती को।
एक किसी रईस का महल था, आलीशान; दूसरी किसी फ़कीर की कुटिया थी, छोटी-सी तुच्छ।
रईस के महल में आडम्बर और प्रदर्शन था, फ़कीर की कुटिया में सादगी और सफ़ाई।
मालती ने देखा, भोली लड़की है जिसे किसी तरह सुन्दर नहीं कह सकते।
पर उसके भोलेपन और सादगी में जो आकर्षण था, उससे वह प्रभावित हुए बिना न रह सकी।
देवीजी ने भी देखा, एक बनी-संवरी बेधड़क और घमण्डी औरत है जो किसी न किसी वजह से उस घर में अजनबी-सी मालूम हो रही है जैसे कोई जंगली जानवर पिंजरे में आ गया हो।
अमरनाथ सिर झुकाये मुजरिमों की तरह खड़े थे और ईश्वर से प्रार्थना कर रहे थे कि किसी तरह आज पर्दा रह जाये।
देवी ने आते ही कहा-बहन, आप भी सिर से पांव तक विदेशी कपड़े पहने हुई हैं?
मालती ने अमरनाथ की तरफ़ देखकर कहा-मैं विदेशी और देशी के फेर में नहीं पड़ती।
जो यह लाकर देते हैं वह पहनती हूँ।
लाने वाले है ये, मैं थोड़े ही बाजार जाती हूँ।
देवी ने शिकायत-भरी आंखों से अमरनाथ की तरफ देखकर कहा-आप तो कहते थे यह इनकी फरमाइश है, मगर आप ही का क़सूर निकल आया।
मालती-मेरे सामने इनसे कुछ मत कहो।
तुम बाजार में भी दूसरे मर्दों से बातें कर सकती हो, जब वह बाहर चले जायं तो जितना चाहे कह-सुन लेना।
मैं अपने कानों से नहीं सुनना चाहती।
देवीजी-मैं कुछ कहती नहीं और बहनजी, मैं कह ही क्या कर सकती हूँ, कोई जबर्दस्ती तो है नहीं, बस विनती कर सकता हूँ।
मालती-इसका मतलब यह है कि इन्हें अपने देश की भलाई का जरा भी ख्याल नहीं, उसका ठेका तुम्हीं ने ले लिया है।
पढ़े-लिखे आदमी हैं, दस आदमी इज्ज़त करते हैं, अपना नफा-नुकसान समझ सकते हैं।
तुम्हारी क्या हिम्मत कि उन्हें उपदेश देने बैठो, या सबसे ज्यादा अक्लमन्द तुम्हीं हो?
देवीजी-आप मेरा मतलब गलत समझ रही हैं बहन।
मालती-हॉँ, गलत तो समझूँगी ही, इतनी अक्ल कहां से लाऊँ कि आपकी बातों का मतलब समझूँ! खद्दर की साड़ी पहल ली, झोली लटका ली, एक बिल्ला लगा लिया, बस अब अख्तियार है जहां चाहें आयें-जायें, जिससे चाहें हसें-बोलें, घर में कोई पूछता नहीं तो जेलखाने का भी क्या डर! मैं इसे हुड़दंगापन समझती हूँ, जो शरीफों की बहू-बेटियों को शोभा नहीं देता।
अमरनाथ दिल में कटे जा रहे थे।
छिपने के लिए बिल ढूंढ रहे थे।
देवी की पेशानी पर जरा बल न था लेकिन आंखें डबडबा रही थीं।
अमरनाथ ने मालती से जरा तेज स्वर में कहा-क्यों खामखाह किसी का दिल दुखाती हो? यह देवियां अपना ऐश-आराम छोड़कर यह काम कर रही हैं, क्या तुम्हें इसकी बिलकुल खबर नहीं?
मालती-रहने दो, बहुत तारीफ़ न करो।
जमाने का रंग ही बदला जा रहा है, मैं क्या करूँगी और तुम क्या करोगे।
तुम मर्दों ने औरतों को घर में इतनी बुरी तरह कैद किया कि आज वे रस्म-रिवाज, शर्म-हया को छोड़कर निकल आयी हैं और कुछ दिनों में तुम लोगों की हुकूमत का खातमा हुआ जाता है।
विलायती और विदेशी तो दिखलाने के लिए हैं, असल में यह आजादी की ख्वाहिश है जो तुम्हें हासिल है।
तुम अगर दो-चार शादियॉँ कर सकते हो तो औरत क्यों न करें! सच्ची बात यह है, अगर आंखें है तो अब खोलकर देखो।
मुझे वह आजादी न चाहिए।
यहां तो लाज ढोते हैं और मैं शर्म-हया को अपना सिंगार समझती हूँ।
देवीजी ने अमरनाथ की तरफ फ़रियाद की आंखों से देखकर कहा-बहन ने औरतों को जलील करने की क़सम खा ली है।
मैं बड़ी-बड़ी उम्मीदें लेकर आयी थी, मगर शायद यहां से नाकाम जाना पड़ेगा।
अमरनाथ ने वह साड़ी उसको देते हुए कहा-नहीं, बिलकुल नाकाम तो आप नहीं जायेंगी, हां, जैसी कामयाबी की आपको उम्मीद थी वह न होगी।
मालती ने डपटते हुए कहा-वह मेरी साड़ी है, तुम उसे नहीं दे सकते।
अमरनाथ ने शर्मिंन्दा होते हुए कहा-अच्छी बात है, न दूंगा।
देवीजी, ऐसी हालत में तो शायद आप मुझे माफ करेंगी।
देवीजी चली गयी तो अमरनाथ ने त्योरियॉँ बदलकर कहा-यह तुमने आज मेरे मुंह में कालिख लगा दी।
तुम इतनी बदतमीज और बदजबान हो, मुझे मालूम न था।
मालती ने रोषपूर्ण स्वर में कहा-तो अपनी साड़ी उसे दे देती? मैंने ऐसी कच्ची गोलियां नहीं खेली।
अब तो बदतमीज भी हूँ, बदज़बान भी, उस दिन इन बुराइयों में से एक भी न थी जब मेरी जूतियां सीधी करते थे? इस छोकरी ने मोहिनी डाल दी।
जैसी रूह वैसे फरिश्ते।
मुबारक हो।
यह कहती हुई मालती बाहर निकली।
उसने समझा था जबान चलाकर और ताक़त से वह उस लड़की को उखाड़ फेंकेगी लेकिन जब मालूम हुआ कि अमरनाथ आसानी से क़ाबू में आने वाला नहीं तो उसने फटकार बताई।
इन दामों अगर अमरनाथ मिल सकता था तो बुरा न था।
उससे ज्यादा कीमत वह उसके लिए दे न सकती थी।
अमरनाथ उसके साथ दरवाजे तक आये जब वह तांगे पर बैठी तो बिनती करते हुए बोले-यह साड़ी दे दो न मालती, मैं तुम्हें कल इससे अच्छी साड़ी ला दूँगा।
मगर मालती ने रूखेपन से कहा-यह साड़ी तो अब लाख रुपये पर भी नहीं दे सकती।
अमरनाथ ने त्यौरियां बदलकर जवाब दिया-अच्छी बात है, ले जाओ मगर समझ लो यह मेरा आखिरी तोहफ़ा है।
मालती ने होंठ चढ़ाकर कहा-इसकी परवाह नहीं।

आह ? आज तीन साल गुजर गए, यही मकान है, यही बाग है, यही गंगा का किनारा, यही संगमरमर का हौज।
यही मैं हूँ और यही दरोदीवार।
मगर इन चीजों से दिल पर कोई असर नहीं होता।
वह नशा जो गंगा की सुहानी और हवा के दिलकश झौंकों से दिल पर छा जाता था।
उस नशे के लिए अब जी तरस-जरस के रह जाता है।
अब वह दिल नही रहा।
वह युवती जो जिंदगी का सहारा थी अब इस दुनिया में नहीं है।
मोहिनी ने बड़ा आकर्षक रूप पाया था।
उसके सौंदर्य में एक आश्चर्यजनक बात थी।
उसे प्यार करना मुश्किल था, वह पूजने के योग्य थी।
उसके चेहरे पर हमेशा एक बड़ी लुभावनी आत्मिकता की दीप्ति रहती थी।
उसकी आंखे जिनमें लाज और गंभीरता और पवित्रता का नशा था, प्रेम का स्रोत थी।
उसकी एक-एक चितवन, एक-एक क्रिया; एक-एक बात उसके ह्रदय की पवित्रता और सच्चाई का असर दिल पर पैदा करती थी।
जब वह अपनी शर्मीली आंखों से मेरी ओर ताकती तो उसका आकर्षण और असकी गर्मी मेरे दिल में एक ज्वारभाटा सा पैदा कर देती थी।
उसकी आंखों से आत्मिक भावों की किरनें निकलती थीं मगर उसके होठों प्रेम की बानी से अपरिचित थे।
उसने कभी इशारे से भी उस अथाह प्रेम को व्यक्त नहीं किया जिसकी लहरों में वह खुद तिनके की तरह बही जाती थी।
उसके प्रेम की कोई सीमा न थी।
वह प्रेम जिसका लक्ष्य मिलन है, प्रेम नहीं वासना है।
मोहिनी का प्रेम वह प्रेम था जो मिलने में भी वियोग के मजे लेता है।
मुझे खूब याद है एक बार जब उसी हौज के किनारे चॉँदनी रात में मेरी प्रेम – भरी बातों से विभोर होकर उसने कहा था-आह ! वह आवाज अभी मेरे ह्रदय पर अंकित है, मिलन प्रेम का आदि है अंत नहीं।
प्रेम की समस्या पर इससे ज्यादा शनदार, इससे ज्यादा ऊंचा ख्याल कभी मेरी नजर में नहीं गुजरा।
वह प्रेम जो चितावनो से पैदा होता है और वियोग में भी हरा-भरा रहता है, वह वासना के एक झोंके को भी बर्दाश्त नहीं कर सकता।
संभव है कि यह मेरी आत्मस्तुति हो मगर वह प्रेम, जो मेरी कमजोरियों के बावजूद मोहिनी को मुझसे था उसका एक कतरा भी मुझे बेसुध करने के लिए काफी था।
मेरा हृदय इतना विशाल ही न था, मुझे आश्चर्य होता था कि मुझमें वह कौन-सा गुण था जिसने मोहिनी को मेरे प्रति प्रेम से विह्वल कर दिया था।
सौन्दर्य, आचरण की पवित्रता, मर्दानगी का जौहर यही वह गुण हैं जिन पर मुहब्बत निछावर होती है।
मगर मैं इनमें से एक पर भी गर्व नहीं कर सकता था।
शायद मेरी कमजोरियॉँ ही उस प्रेम की तड़प का कारण थीं।
मोहिनी में वह अदायें न थीं जिन पर रंगीली तबीयतें फिदा हो जाया करती हैं।
तिरछी चितवन, रूप-गर्व की मस्ती भरी हुई आंखें, दिल को मोह लेने वाली मुस्कराहट, चंचल वाणी, उनमें से कोई चीज यहॉँ न थी! मगर जिस तरह चॉँद की मद्धिम सुहानी रोशनी में कभी-कभी फुहारें पड़ने लगती हैं, उसी तरह निश्छल प्रेम में उसके चेहरे पर एक मुस्कराहट कौंध जाती और आंखें नम हो जातीं।
यह अदा न थी, सच्चे भावों की तस्वीर थी जो मेरे हृदय में पवित्र प्रेम की खलबली पैदा कर देती थी।
शाम का वक्त था, दिन और रात गले मिल रहे थे।
आसमान पर मतवाली घटायें छाई हुई थीं और मैं मोहिनी के साथ उसी हौज के किनारे बैठा हुआ था।
ठण्डी-ठण्डी बयार और मस्त घटायें हृदय के किसी कोने में सोते हुए प्रेम के भाव को जगा दिया करती हैं।
वह मतवालापन जो उस वक्त हमारे दिलों पर छाया हुआ था उस पर मैं हजारों होशमंदियों को कुर्बान कर सकता हूँ।
ऐसा मालूम होता था कि उस मस्ती के आलम में हमारे दिल बेताब होकर आंखों से टपक पड़ेंगे।
आज मोहिनी की जबान भी संयम की बेड़ियों से मुक्त हो गई थी और उसकी प्रेम में डूबी हुई बातों से मेरी आत्मा को जीवन मिल रहा था।
एकाएक मोहिनी ने चौंककर गंगा की तरफ देखा।
हमारे दिलों की तरह उस वक्त गंगा भी उमड़ी हुई थी।
पानी की उस उद्विग्न उठती-गिरती सतह पर एक दिया बहता हुआ चला जाता था और और उसका चमकता हुआ अक्स थिरकता और नाचता एक पुच्छल तारे की तरह पानी को आलोकित कर रहा था।
आह! उस नन्ही-सी जान की क्या बिसात थी! कागज के चंद पुर्जे, बांस की चंद तीलियां, मिट्टी का एक दिया कि जैसे किसी की अतृप्त लालसाओं की समाधि थी जिस पर किसी दुख बँटानेवाले ने तरस खाकर एक दिया जला दिया था मगर वह नन्हीं-सी जान जिसके अस्तित्व का कोई ठिकाना न था, उस अथाह सागर में उछलती हुई लहरों से टकराती, भँवरों से हिलकोरें खाती, शोर करती हुई लहरों को रौंदती चली जाती थी।
शायद जल देवियों ने उसकी निर्बलता पर तरस खाकर उसे अपने आंचलों में छुपा लिया था।
जब तक वह दिया झिलमिलाता और टिमटिमाता, हमदर्द लहरों से झकोरे लेता दिखाई दिया।
मोहिनी टकटकी लगाये खोयी-सी उसकी तरफ ताकती रही।
जब वह आंख से ओझल हो गया तो वह बेचैनी से उठ खड़ी हुई और बोली- मैं किनारे पर जाकर उस दिये को देखूँगी।
जिस तरह हलवाई की मनभावन पुकार सुनकर बच्चा घर से बाहर निकल पड़ता है और चाव-भरी आंखों से देखता और अधीर आवाजों से पुकारता उस नेमत के थाल की तरफ दौड़ता है, उसी जोश और चाव के साथ मोहिनी नदी के किनारे चली।
बाग से नदी तक सीढ़ियॉँ बनी हुई थीं।
हम दोनों तेजी के साथ नीचे उतरे और किनारे पहुँचते ही मोहिनी ने खुशी के मारे उछलकर जोर से कहा-अभी है! अभी है! देखो वह निकल गया!
वह बच्चों का-सा उत्साह और उद्विग्न अधीरता जो मोहिनी के चेहरे पर उस समय थी, मुझे कभी न भूलेगी।
मेरे दिल में सवाल पैदा हुआ, उस दिये से ऐसा हार्दिक संबंध, ऐसी विह्वलता क्यों? मुझ जैसा कवित्वशून्य व्यक्ति उस पहेली को जरा भी न बूझ सका।
मेरे हृदय में आशंकाएं पैदा हुई।
अंधेरी रात है, घटायें उमड़ी हुई, नदी बाढ़ पर, हवा तेज, यहॉँ इस वक्त ठहरना ठीक नहीं।
मगर मोहिनी! वह चाव-भरे भोलेपन की तस्वीर, उसी दिये की तरफ आँखें लगाये चुपचाप खड़ी थी और वह उदास दिया ज्यों हिलता मचलता चला जाता था, न जाने कहॉँ किस देश!
मगर थोड़ी देर के बाद वह दिया आँखों से ओझल हो गया।
मोहिनी ने निराश स्वर में पूछा-गया! बुझ गया होगा?
और इसके पहले कि मैं जवाब दूँ वह उस डोंगी के पास चली गई, जिस पर बैठकर हम कभी-कभी नदी की सैरें किया करते थे, और प्यार से मेरे गले लिपटकर बोली-मैं उस दिये को देखने जाऊँगी कि वह कहॉँ जा रहा है, किस देश को।
यह कहते-कहते मोहिनी ने नाव की रस्सी खोल ली।
जिस तरह पेड़ों की डालियॉँ तूफान के झोंकों से झंकोले खाती हैं उसी तरह यह डोंगी डॉँवाडोल हो रही थी।
नदी का वह डरावना विस्तार, लहरों की वह भयानक छलॉँगें, पानी की वह गरजती हुई आवाज, इस खौफनाक अंधेरे में इस डोंगी का बेड़ा क्योंकर पार होगा! मेरा दिल बैठ गया।
क्या उस अभागे की तलाश में यह किश्ती भी डूबेगी! मगर मोहिनी का दिल उस वक्त उसके बस में न था।
उसी दिये की तरह उसका हृदय भी भावनाओं की विराट, लहरों भरी, गरजती हुई नदी में बहा जा रहा था।
मतवाली घटायें झुकती चली आती थीं कि जैसे नदी के गले मिलेंगी और वह काली नदी यों उठती थी कि जैसे बदलों को छू लेंगी।
डर के मारे आँखें मुंदी जाती थीं।
हम तेजी के साथ उछलते, कगारों के गिरने की आवाजें सुनते, काले-काले पेड़ों का झूमना देखते चले जाते थे।
आबादी पीछे छूट गई, देवताओं को बस्ती से भी आगे निकल गये।
एकाएक मोहिनी चौंककर उठ खड़ी हुई और बोली- अभी है! अभी है! देखों वह जा रहा है।
मैंने आंख उठाकर देखा, वह दिया ज्यों का त्यों हिलता-मचलता चला जाता था।
उस दिये को देखते हम बहुत दूर निकल गए।
मोहिनी ने यह राग अलापना शुरू किया:
मैं साजन से मिलन चली
कैसा तड़पा देने वाला गीत था और कैसी दर्दभरी रसीली आवाज।
प्रेम और आंसुओं में डूबी हुई।
मोहक गीत में कल्पनाओं को जगाने की बड़ी शक्ति होती है।
वह मनुष्य को भौतिक संसार से उठाकर कल्पनालोक में पहुँचा देता है।
मेरे मन की आंखों में उस वक्त नदी की पुरशोर लहरें, नदी किनारे की झूमती हुई डालियॉँ, सनसनाती हुई हवा सबने जैसे रूप धर लिया था और सब की सब तेजी से कदम उठाये चली जाती थीं, अपने साजन से मिलने के लिए।
उत्कंठा और प्रेम से झूमती हुई ऐ युवती की धुंधली सपने-जैसी तस्वीर हवा में, लहरों में और पेड़ों के झुरमुट में चली जाती दिखाई देती और कहती थी- साजन से मिलने के लिए! इस गीत ने सारे दृश्य पर उत्कंठा का जादू फूंक दिया।
मैं साजन से मिलन चली
साजन बसत कौन सी नगरी मैं बौरी ना जानूँ
ना मोहे आस मिलन की उससे ऐसी प्रीत भली
मैं साजन से मिलन चली
मोहिनी खामोश हुई तो चारों तरफ सन्नाटा छाया हुआ था और उस सन्नाटे में एक बहुत मद्धिम, रसीला स्वप्निल-स्वर क्षितिज के उस पार से या नदी के नीचे से या हवा के झोंकों के साथ आता हुआ मन के कानों को सुनाई देता था।
मैं साजन से मिलन चली
मैं इस गीत से इतना प्रभावित हुआ कि जरा देर के लिए मुझे खयाल न रहा कि कहॉँ हूँ और कहॉँ जा रहा हूँ।
दिल और दिमाग में वही राग गूँज रहा था।
अचानक मोहिनी ने कहा-उस दिये को देखो।
मैंने दिये की तरफ देखा।
उसकी रोशनी मंद हो गई थी और आयु की पूंजी खत्म हो चली थी।
आखिर वह एक बार जरा भभका और बुझ गया।
जिस तरह पानी की बूँद नदी में गिरकर गायब हो जाती है, उसी तरह अंधेरे के फैलाव में उस दिये की हस्ती गायब हो गई ! मोहिनी ने धीमे से कहा, अब नहीं दिखाई देता! बुझ गया! यह कहकर उसने एक ठण्डी सांस ली।
दर्द उमड़ आया।
आँसुओं से गला फंस गया, जबान से सिर्फ इतना निकला, क्या यही उसकी आखिरी मंजिल थी? और आँखों से आँसू गिरने लगे।
मेरी आँखों के सामने से पर्दा-सा हट गया।
मोहिनी की बेचैनी और उत्कंठा, अधीरता और उदासी का रहस्य समझ में आ गया और बरबस मेरी आंखों से भी आँसू की चंद बूंदें टपक पड़ीं।
क्या उस शोर-भरे, खतरनाक, तूफानी सफर की यही आखिरी मंजिल थी?
दूसरे दिन मोहिनी उठी तो उसका चेहरा पीला था।
उसे रात भर नींद नहीं आई थी।
वह कवि स्वभाव की स्त्री थी।
रात की इस घटना ने उसके दर्द-भरे भावुक हृदय पर बहुत असर पैदा किया था।
हँसी उसके होंठों पर यूँ ही बहुत कम आती थी, हॉँ चेहरा खिला रहता थां आज से वह हँसमुखपन भी बिदा हो गया, हरदम चेहरे पर एक उदासी-सी छायी रहती और बातें ऐसी जिनसे हृदय छलनी होता था और रोना आता था।
मैं उसके दिल को इन ख्यालों से दूर रखने के लिए कई बार हँसाने वाले किस्से लाया मगर उसने उन्हें खोलकर भी न देखा।
हॉँ, जब मैं घर पर न होता तो वह कवि की रचनाएं देखा करती मगर इसलिए नहीं कि उनके पढ़ने से कोई आनन्द मिलता था बल्कि इसलिए कि उसे रोने के लिए खयाल मिल जाता था और वह कविताएँ जो उस जमाने में उसने लिखीं दिल को पिघला देने वाले दर्द-भरे गीत हैं।
कौन ऐसा व्यक्ति है जो उन्हें पढ़कर अपने आँसू रोक लेगा।
वह कभी-कभी अपनी कविताएँ मुझे सुनाती और जब मैं दर्द में डूबकर उनकी प्रशंसा करता तो मुझे उसकी ऑंखों में आत्मा के उल्लास का नशा दिखाई पड़ता।
हँसी-दिल्लगी और रंगीनी मुमकिन है कुछ लोगों के दिलों पर असर पैदा कर सके मगर वह कौन-सा दिल है जो दर्द के भावों से पिघल न जाएगा।
एक रोज हम दोनों इसी बाग की सैर कर रहे थे।
शाम का वक्त था और चैत का महीना।
मोहिनी की तबियत आज खुश थी।
बहुत दिनों के बाद आज उसके होंठों पर मुस्कराहट की झलक दिखाई दी थी।
जब शाम हो गई और पूरनमासी का चॉँद गंगा की गोद से निकलकर ऊपर उठा तो हम इसी हौज के किनारे बैठ गए।
यह मौलसिरियों की कतार ओर यह हौज मोहिनी की यादगार हैं।
चॉँदनी में बिसात आयी और चौपड़ होने लगी।
आज तबियत की ताजगी ने उसके रूप को चमका दिया था और उसकी मोहक चपलतायें मुझे मतवाला किये देती थीं।
मैं कई बाजियॉँ खेला और हर बार हारा।
हारने में जो मजा था वह जीतने में कहॉँ।
हल्की-सी मस्ती में जो मजा है वह छकने और मतवाला होने में नहीं।
चांदनी खूब छिटकी हुई थी।
एकाएक मोहिनी ने गंगा की तरफ देखा और मुझसे बोली, वह उस पार कैसी रोशनी नजर आ रही है? मैंने भी निगाह दौड़ाई, चिता की आग जल रही थी लेकिन मैंने टालकर कहा- सॉँझी खाना पका रहे हैं।
मोहिनी को विश्वास नहीं हुआ।
उसके चेहरे पर एक उदास मुस्कराहट दिखाई दी और आँखें नम हो गईं।
ऐसे दुख देने वाले दृश्य उसके भावुक और दर्दमंद दिल पर वही असर करते थे जो लू की लपट फूलों के साथ करती है।

मानसरोवर भाग- 
आधी रात थी।
नदी का किनारा था।
आकाश के तारे स्थिर थे और नदी में उनका प्रतिबिम्ब लहरों के साथ चंचल।
एक स्वर्गीय संगीत की मनोहर और जीवनदायिनी, प्राण-पोषिणी घ्वनियॉँ इस निस्तब्ध और तमोमय दृश्य पर इस प्रकाश छा रही थी, जैसे हृदय पर आशाऍं छायी रहती हैं, या मुखमंडल पर शोक।
रानी मनोरमा ने आज गुरु-दीक्षा ली थी।
दिन-भर दान और व्रत में व्यस्त रहने के बाद मीठी नींद की गोद में सो रही थी।
अकस्मात् उसकी ऑंखें खुलीं और ये मनोहर ध्वनियॉँ कानों में पहुँची।
वह व्याकुल हो गयी—जैसे दीपक को देखकर पतंग; वह अधीर हो उठी, जैसे खॉँड़ की गंध पाकर चींटी।
वह उठी और द्वारपालों एवं चौकीदारों की दृष्टियॉँ बचाती हुई राजमहल से बाहर निकल आयी—जैसे वेदनापूर्ण क्रन्दन सुनकर ऑंखों से ऑंसू निकल जाते हैं।
सरिता-तट पर कँटीली झाड़िया थीं।
ऊँचे कगारे थे।
भयानक जंतु थे।
और उनकी डरावनी आवाजें! शव थे और उनसे भी अधिक भयंकर उनकी कल्पना।
मनोरमा कोमलता और सुकुमारता की मूर्ति थी।
परंतु उस मधुर संगीत का आकर्षण उसे तन्मयता की अवस्था में खींचे लिया जाता था।
उसे आपदाओं का ध्यान न था।
वह घंटों चलती रही, यहॉँ तक कि मार्ग में नदी ने उसका गतिरोध किया।
मनोरमा ने विवश होकर इधर-उधर दृष्टि दौड़ायी।
किनारे पर एक नौका दिखाई दी।
निकट जाकर बोली—मॉँझी, मैं उस पार जाऊँगी, इस मनोहर राग ने मुझे व्याकुल कर दिया है।
मॉँझी—रात को नाव नहीं खोल सकता।
हवा तेज है और लहरें डरावनी।
जान-जोखिम हैं
मनोरमा—मैं रानी मनोरमा हूँ।
नाव खोल दे, मुँहमॉँगी मजदूरी दूँगी।
मॉँझी—तब तो नाव किसी तरह नहीं खोल सकता।
रानियों का इस में निबाह नहीं।
मनोरमा—चौधरी, तेरे पॉँव पड़ती हूँ।
शीघ्र नाव खोल दे।
मेरे प्राण खिंचे चले जाते हैं।
मॉँझी—क्या इनाम मिलेगा?
मनोरमा—जो तू मॉँगे।
मॉँझी—आप ही कह दें, गँवार क्या जानूँ, कि रानियों से क्या चीज मॉँगनी चाहिए।
कहीं कोई ऐसी चीज न मॉँग बैठूँ, जो आपकी प्रतिष्ठा के विरुद्ध हो?
मनोरमा—मेरा यह हार अत्यन्त मूल्यवान है।
मैं इसे खेवे में देती हूँ।
मनोरमा ने गले से हार निकाला, उसकी चमक से मॉझी का मुख-मंडल प्रकाशित हो गया—वह कठोर, और काला मुख, जिस पर झुर्रियॉँ पड़ी थी।
अचानक मनोरमा को ऐसा प्रतीत हुआ, मानों संगीत की ध्वनि और निकट हो गयी हो।
कदाचित कोई पूर्ण ज्ञानी पुरुष आत्मानंद के आवेश में उस सरिता-तट पर बैठा हुआ उस निस्तब्ध निशा को संगीत-पूर्ण कर रहा है।
रानी का हृदय उछलने लगा।
आह ! कितना मनोमुग्धकर राग था ! उसने अधीर होकर कहा—मॉँझी, अब देर न कर, नाव खोल, मैं एक क्षण भी धीरज नहीं रख सकती।
मॉँझी—इस हार हो लेकर मैं क्या करुँगा?
मनोरमा—सच्चे मोती हैं।
मॉँझी—यह और भी विपत्ति हैं मॉँझिन गले में पहन कर पड़ोसियों को दिखायेगी, वह सब डाह से जलेंगी, उसे गालियॉँ देंगी।
कोई चोर देखेगा, तो उसकी छाती पर सॉँप लोटने लगेगा।
मेरी सुनसान झोपड़ी पर दिन-दहाड़े डाका पड़ जायगा।
लोग चोरी का अपराध लगायेंगे।
नहीं, मुझे यह हार न चाहिए।
मनोरमा—तो जो कुछ तू मॉँग, वही दूँगी।
लेकिन देर न कर।
मुझे अब धैर्य नहीं है।
प्रतीक्षा करने की तनिक भी शक्ति नहीं हैं।
इन राग की एक-एक तान मेरी आत्मा को तड़पा देती है।
मॉँझी—इससे भी अच्दी कोई चीज दीजिए।
मनोरमा—अरे निर्दयी! तू मुझे बातों में लगाये रखना चाहता हैं मैं जो देती है, वह लेता नहीं, स्वयं कुछ मॉँगता नही।
तुझे क्या मालूम मेरे हृदय की इस समय क्या दशा हो रही है।
मैं इस आत्मिक पदार्थ पर अपना सर्वस्व न्यौछावर कर सकती हूँ।
मॉँझी—और क्या दीजिएगा?
मनोरमा—मेरे पास इससे बहुमूल्य और कोई वस्तु नहीं है, लेकिन तू अभी नाव खोल दे, तो प्रतिज्ञा करती हूँ कि तुझे अपना महल दे दूँगी, जिसे देखने के लिए कदाचित तू भी कभी गया हो।
विशुद्ध श्वेत पत्थर से बना है, भारत में इसकी तुलना नहीं।
मॉँझी—(हँस कर) उस महल में रह कर मुझे क्या आनन्द मिलेगा? उलटे मेरे भाई-बंधु शत्रु हो जायँगे।
इस नौका पर अँधेरी रात में भी मुझे भय न लगता।
ऑंधी चलती रहती है, और मैं इस पर पड़ा रहता हूँ।
किंतु वह महल तो दिन ही में फाड़ खायगा।
मेरे घर के आदमी तो उसके एक कोने में समा जायँगे।
और आदमी कहॉँ से लाऊँगा; मेरे नौकर-चाकर कहॉँ? इतना माल-असबाब कहॉँ? उसकी सफाई और मरम्मत कहॉँ से कराऊँगा? उसकी फुलवारियॉँ सूख 
जायँगी, उसकी क्यारियों में गीदड़ बोलेंगे और अटारियों पर कबूतर और अबाबीलें घोंसले बनायेंगी।
मनोरमा अचानक एक तन्मय अवस्था में उछल पड़ी।
उसे प्रतीत हुआ कि संगीत निकटतर आ गया है।
उसकी सुन्दरता और आनन्द अधिक प्रखर हो गया था—जैसे बत्ती उकसा देने से दीपक अधिक प्रकाशवान हो जाता है।
पहले चित्ताकर्षक था, तो अब आवेशजनक हो गया था।
मनोरमा ने व्याकुल होकर कहा—आह! तू फिर अपने मुँह से क्यों कुछ नहीं मॉँगता? आह! कितना विरागजनक राग है, कितना विह्रवल करने वाला! मैं अब तनिक धीरज नहीं धर सकती।
पानी उतार में जाने के लिए जितना व्याकुल होता है, श्वास हवा के लिए जितनी विकल होती है, गंध उड़ जाने के लिए जितनी व्याकुल होती है, मैं उस स्वर्गीय संगीत के लिए उतनी व्याकुल हूँ।
उस संगीत में कोयल की-सी मस्ती है, पपीहे की-सी वेदना है, श्यामा की-सी विह्वलता है, इससे झरनों का-सा जोर है, ऑंधी का-सा बल! इसमें वह सब कुछ है, इससे विवेकाग्नि प्रज्ज्वलित होती, जिससे आत्मा समाहित होती है, और अंत:करण पवित्र होता है।
मॉँझी, अब एक क्षण का भी विलम्ब मेरे लिए मृत्यु की यंत्रणा है।
शीघ्र नौका खोल।
जिस सुमन की यह सुगंध है, जिस दीपक की यह दीप्ति है, उस तक मुझे पहुँचा दे।
मैं देख नहीं सकती इस संगीत का रचयिता कहीं निकट ही बैठा हुआ है, बहुत निकट।
मॉँझी—आपका महल मेरे काम का नहीं है, मेरी झोपड़ी उससे कहीं सुहावनी है।
मनोरमा—हाय! तो अब तुझे क्या दूँ? यह संगीत नहीं है, यह इस सुविशाल क्षेत्र की पवित्रता है, यह समस्त सुमन-समूह का सौरभ है, समस्त मधुरताओं की माधुरताओं की माधुरी है, समस्त अवस्थाओं का सार है।
नौका खोल।
मैं जब तक जीऊँगी, तेरी सेवा करुँगी, तेरे लिए पानी भरुँगी, तेरी झोपड़ी बहारुँगी।
हॉँ, मैं तेरे मार्ग के कंकड़ चुनूँगी, तेरे झोंपड़े को फूलों से सजाऊँगी, तेरी मॉँझिन के पैर मलूँगी।
प्यारे मॉँझी, यदि मेरे पास सौ जानें होती, तो मैं इस संगीत के लिए अर्पण करती।
ईश्वर के लिए मुझे निराश न कर।
मेरे धैर्य का अन्तिम बिंदु शुष्क हो गया।
अब इस चाह में दाह है, अब यह सिर तेरे चरणों में है।
यह कहते-कहते मनोरमा एक विक्षिप्त की अवस्था में मॉँझी के निकट जाकर उसके पैरों पर गिर पड़ी।
उसे ऐसा प्रतीत हुआ, मानों वह संगीत आत्मा पर किसी प्रज्ज्वलित प्रदीप की तरह ज्योति बरसाता हुआ मेरी ओर आ रहा है।
उसे रोमांच हो आया।
वह मस्त होकर झूमने लगी।
ऐसा ज्ञात हुआ कि मैं हवा में उड़ी जाती हूँ।
उसे अपने पार्श्व-देश में तारे झिलमिलाते हुए दिखायी देते थे।
उस पर एक आमविस्मृत का भावावेश छा गया और अब वही मस्ताना संगीत, वही मनोहर राग उसके मुँह से निकलने लगा।
वही अमृत की बूँदें, उसके अधरों से टपकने लगीं।
वह स्वयं इस संगीत की स्रोत थी।
नदी के पास से आने वाली ध्वनियॉँ, प्राणपोषिणी ध्वनियॉँ उसी के मुँह से निकल रही थीं।
मनोरमा का मुख-मंडल चन्द्रमा के तरह प्रकाशमान हो गया था, और ऑंखों से प्रेम की किरणें निकल रही थीं।

मानसरोवर भाग- 
वेदों-ग्राम में महादेव सोनार एक सुविख्यात आदमी था।
वह अपने सायबान में प्रात: से संध्या तक अँगीठी के सामने बैठा हुआ खटखट किया करता था।
यह लगातार ध्वनि सुनने के लोग इतने अभ्यस्त हो गये थे कि जब किसी कारण से वह बंद हो जाती, तो जान पड़ता था, कोई चीज गायब हो गयी।
वह नित्य-प्रति एक बार प्रात:काल अपने तोते का पिंजड़ा लिए कोई भजन गाता हुआ तालाब की ओर जाता था।
उस धँधले प्रकाश में उसका जर्जर शरीर, पोपला मुँह और झुकी हुई कमर देखकर किसी अपरिचित मनुष्य को उसके पिशाच होने का भ्रम हो सकता था।
ज्यों ही लोगों के कानों में आवाज आती— सत्त गुरुदत्त शिवदत्त दाता, लोग समझ जाते कि भोर हो गयी।
महादेव का पारिवारिक जीवन सूखमय न था।
उसके तीन पुत्र थे, तीन बहुऍं थीं, दर्जनों नाती-पाते थे, लेकिन उसके बोझ को हल्का करने-वाला कोई न था।
लड़के कहते— तब तक दादा जीते हैं, हम जीवन का आनंद भोग ले, फिर तो यह ढोल गले पड़ेगी ही।
बेचारे महादेव को कभी-कभी निराहार ही रहना पड़ता।
भोजन के समय उसके घर में साम्यवाद का ऐसा गगनभेदी निर्घोष होता कि वह भूखा ही उठ आता, और नारियल का हुक्का पीता हुआ सो जाता।
उनका व्यापसायिक जीवन और भी आशांतिकारक था।
यद्यपि वह अपने काम में निपुण था, उसकी खटाई औरों से कहीं ज्यादा शुद्धिकारक और उसकी रासयनिक क्रियाऍं कहीं ज्यादा कष्टसाध्य थीं, तथापि उसे आये दिन शक्की और धैर्य-शून्य प्राणियों के अपशब्द सुनने पड़ते थे, पर महादेव अविचिलित गाम्भीर्य से सिर झुकाये सब कुछ सुना करता था।
ज्यों ही यह कलह शांत होता, वह अपने तोते की ओर देखकर पुकार उठता— सत्त गुरुदत्त शिवदत्तदाता।
इस मंत्र को जपते ही उसके चित्त को पूर्ण शांति प्राप्त हो जाती थी।
एक दिन संयोगवश किसी लड़के ने पिंजड़े का द्वार खोल दिया।
तोता उड़ गया।
महादेव ने सिह उठाकर जो पिंजड़े की ओर देखा, तो उसका कलेजा सन्न-से हो गया।
तोता कहॉँ गया।
उसने फिर पिंजड़े को देखा, तोता गायब था।
महादेव घबड़ा कर उठा और इधर-उधर खपरैलों पर निगाह दौड़ाने लगा।
उसे संसार में कोई वस्तु अगर प्यारी थी, तो वह यही तोता।
लड़के-बालों, नाती-पोतों से उसका जी भर गया था।
लड़को की चुलबुल से उसके काम में विघ्न पड़ता था।
बेटों से उसे प्रेम न था; इसलिए नहीं कि वे निकम्मे थे; बल्कि इसलिए कि उनके कारण वह अपने आनंददायी कुल्हड़ों की नियमित संख्या से वंचित रह जाता था।
पड़ोसियों से उसे चिढ़ थी, इसलिए कि वे अँगीठी से आग निकाल ले जाते थे।
इन समस्त विघ्न-बाधाओं से उसके लिए कोई पनाह थी, तो यही तोता था।
इससे उसे किसी प्रकार का कष्ट न होता था।
वह अब उस अवस्था में था जब मनुष्य को शांति भोग के सिवा और कोई इच्छा नहीं रहती।
तोता एक खपरैल पर बैठा था।
महादेव ने पिंजरा उतार लिया और उसे दिखाकर कहने लगा— आ आ सत्त गुरुदत्त शिवदाता।
लेकिन गॉँव और घर के लड़के एकत्र हो कर चिल्लाने और तालियॉँ बजाने लगे।
ऊपर से कौओं ने कॉँव-कॉँव की रट लगायी? तोता उड़ा और गॉँव से बाहर निकल कर एक पेड़ पर जा बैठा।
महादेव खाली पिंजडा लिये उसके पीछे दौड़ा, सो दौड़ा।
लोगो को उसकी द्रुतिगामिता पर अचम्भा हो रहा था।
मोह की इससे सुन्दर, इससे सजीव, इससे भावमय कल्पना नहीं की जा सकती।
दोपहर हो गयी थी।
किसान लोग खेतों से चले आ रहे थे।
उन्हें विनोद का अच्छा अवसर मिला।
महादेव को चिढ़ाने में सभी को मजा आता था।
किसी ने कंकड़ फेंके, किसी ने तालियॉँ बजायीं।
तोता फिर उड़ा और वहाँ से दूर आम के बाग में एक पेड़ की फुनगी पर जा बैठा ।
महादेव फिर खाली पिंजड़ा लिये मेंढक की भॉँति उचकता चला।
बाग में पहुँचा तो पैर के तलुओं से आग निकल रही थी, सिर चक्कर खा रहा था।
जब जरा सावधान हुआ, तो फिर पिंजड़ा उठा कर कहने लगे— सत्त गुरुदत्त शिवदत्त दाता तोता फुनगी से उतर कर नीचे की एक डाल पी आ बैठा, किन्तु महादेव की ओर सशंक नेत्रों से ताक रहा था।
महादेव ने समझा, डर रहा है।
वह पिंजड़े को छोड़ कर आप एक दूसरे पेड़ की आड़ में छिप गया।
तोते ने चारों ओर गौर से देखा, निश्शंक हो गया, अतरा और आ कर पिंजड़े के ऊपर बैठ गया।
महादेव का हृदय उछलने लगा।
सत्त गुरुदत्त शिवदत्त दाता का मंत्र जपता हुआ धीरे-धीरे तोते के समीप आया और लपका कि तोते को पकड़ लें, किन्तु तोता हाथ न आया, फिर पेड़ पर आ बैठा।
शाम तक यही हाल रहा।
तोता कभी इस डाल पर जाता, कभी उस डाल पर।
कभी पिंजड़े पर आ बैठता, कभी पिंजड़े के द्वार पर बैठे अपने दाना-पानी की प्यालियों को देखता, और फिर उड़ जाता।
बुड्ढा अगर मूर्तिमान मोह था, तो तोता मूर्तिमयी माया।
यहॉँ तक कि शाम हो गयी।
माया और मोह का यह संग्राम अंधकार में विलीन हो गया।
रात हो गयी ! चारों ओर निबिड़ अंधकार छा गया।
तोता न जाने पत्तों में कहॉँ छिपा बैठा था।
महादेव जानता था कि रात को तोता कही उड़कर नहीं जा सकता, और न पिंजड़े ही में आ सकता हैं, फिर भी वह उस जगह से हिलने का नाम न लेता था।
आज उसने दिन भर कुछ नहीं खाया।
रात के भोजन का समय भी निकल गया, पानी की बूँद भी उसके कंठ में न गयी, लेकिन उसे न भूख थी, न प्यास ! तोते के बिना उसे अपना जीवन निस्सार, शुष्क और सूना जान पड़ता था।
वह दिन-रात काम करता था; इसलिए कि यह उसकी अंत:प्रेरणा थी; जीवन के और काम इसलिए करता था कि आदत थी।
इन कामों मे उसे अपनी सजीवता का लेश-मात्र भी ज्ञान न होता था।
तोता ही वह वस्तु था, जो उसे चेतना की याद दिलाता था।
उसका हाथ से जाना जीव का देह-त्याग करना था।
महादेव दिन-भर का भूख-प्यासा, थका-मॉँदा, रह-रह कर झपकियॉँ ले लेता था; किन्तु एक क्षण में फिर चौंक कर ऑंखे खोल देता और उस विस्तृत अंधकार में उसकी आवाज सुनायी देती— सत्त गुरुदत्त शिवदत्त दाता।
आधी रात गुजर गयी थी।
सहसा वह कोई आहट पा कर चौका।
देखा, एक दूसरे वृक्ष के नीचे एक धुँधला दीपक जल रहा है, और कई आदमी बैंठे हुए आपस में कुछ बातें कर रहे हैं।
वे सब चिलम पी रहे थे।
तमाखू की महक ने उसे अधीर कर दिया।
उच्च स्वर से बोला— सत्त गुरुदत्त शिवदत्त दाता और उन आदमियों की ओर चिलम पीने चला गया; किन्तु जिस प्रकार बंदूक की आवाज सुनते ही हिरन भाग जाते हैं उसी प्रकार उसे आते देख सब-के-सब उठ कर भागे।
कोई इधर गया, कोई उधर।
महादेव चिल्लाने लगा— ठहरो-ठहरो ! एकाएक उसे ध्यान आ गया, ये सब चोर हैं।
वह जारे से चिल्ला उठा— चोर-चोर, पकड़ो-पकड़ो ! चोरों ने पीछे फिर कर न देखा।
महादेव दीपक के पास गया, तो उसे एक मलसा रखा हुआ मिला जो मोर्चे से काला हो रहा था।
महादेव का हृदय उछलने लगा।
उसने कलसे मे हाथ डाला, तो मोहरें थीं।
उसने एक मोहरे बाहर निकाली और दीपक के उजाले में देखा।
हॉँ मोहर थी।
उसने तुरंत कलसा उठा लिया, और दीपक बुझा दिया और पेड़ के नीचे छिप कर बैठ रहा।
साह से चोर बन गया।
उसे फिर शंका हुई, ऐसा न हो, चोर लौट आवें, और मुझे अकेला देख कर मोहरें छीन लें।
उसने कुछ मोहर कमर में बॉँधी, फिर एक सूखी लकड़ी से जमीन की की मिटटी हटा कर कई गड्ढे बनाये, उन्हें माहरों से भर कर मिटटी से ढँक दिया।
महादेव के अतर्नेत्रों के सामने अब एक दूसरा जगत् था, चिंताओं और कल्पना से परिपूर्ण।
यद्यपि अभी कोष के हाथ से निकल जाने का भय था; पर अभिलाषाओं ने अपना काम शुरु कर दिया।
एक पक्का मकान बन गया, सराफे की एक भारी दूकान खुल गयी, निज सम्बन्धियों से फिर नाता जुड़ गया, विलास की सामग्रियॉँ एकत्रित हो गयीं।
तब तीर्थ-यात्रा करने चले, और वहॉँ से लौट कर बड़े समारोह से यज्ञ, ब्रह्मभोज हुआ।
इसके पश्चात एक शिवालय और कुऑं बन गया, एक बाग भी लग गया और वह नित्यप्रति कथा-पुराण सुनने लगा।
साधु-सन्तों का आदर-सत्कार होने लगा।
अकस्मात उसे ध्यान आया, कहीं चोर आ जायँ , तो मैं भागूँगा क्यों-कर? उसने परीक्षा करने के लिए कलसा उठाया।
और दो सौ पग तक बेतहाशा भागा हुआ चला गया।
जान पड़ता था, उसके पैरो में पर लग गये हैं।
चिंता शांत हो गयी।
इन्हीं कल्पनाओं में रात व्यतीत हो गयी।
उषा का आगमन हुआ, हवा जागी, चिड़ियॉँ गाने लगीं।
सहसा महादेव के कानों में आवाज आयी—
सत्त गुरुदत्त शिवदत्त दाता,
राम के चरण में चित्त लगा।
यह बोल सदैव महादेव की जिह्वा पर रहता था।
दिन में सहस्रों ही बार ये शब्द उसके मुँह से निकलते थे, पर उनका धार्मिक भाव कभी भी उसके अन्त:कारण को स्पर्श न करता था।
जैसे किसी बाजे से राग निकलता हैं, उसी प्रकार उसके मुँह से यह बोल निकलता था।
निरर्थक और प्रभाव-शून्य।
तब उसका हृदय-रुपी वृक्ष पत्र-पल्लव विहीन था।
यह निर्मल वायु उसे गुंजरित न कर सकती थी; पर अब उस वृक्ष में कोपलें और शाखाऍं निकल आयी थीं।
इन वायु-प्रवाह से झूम उठा, गुंजित हो गया।
अरुणोदय का समय था।
प्रकृति एक अनुरागमय प्रकाश में डूबी हुई थी।
उसी समय तोता पैरों को जोड़े हुए ऊँची डाल से उतरा, जैसे आकाश से कोई तारा टूटे और आ कर पिंजड़े में बैठ गया।
महादेव प्रफुल्लित हो कर दौड़ा और पिंजड़े को उठा कर बोला—आओ आत्माराम तुमने कष्ट तो बहुत दिया, पर मेरा जीवन भी सफल कर दिया।
अब तुम्हें चॉँदी के पिंजड़े में रखूंगा और सोने से मढ़ दूँगा।
उसके रोम-रोम के परमात्मा के गुणानुवाद की ध्वनि निकलने लगी।
प्रभु तुम कितने दयावान् हो ! यह तुम्हारा असीम वात्सल्य है, नहीं तो मुझ पापी, पतित प्राणी कब इस कृपा के योग्य था ! इस पवित्र भावों से आत्मा विन्हल हो गयी ! वह अनुरक्त हो कर कह उठा—
सत्त गुरुदत्त शिवदत्त दाता,
राम के चरण में चित्त लागा।
उसने एक हाथ में पिंजड़ा लटकाया, बगल में कलसा दबाया और घर चला।
महादेव घर पहुँचा, तो अभी कुछ अँधेरा था।
रास्ते में एक कुत्ते के सिवा और किसी से भेंट न हुई, और कुत्ते को मोहरों से विशेष प्रेम नहीं होता।
उसने कलसे को एक नाद में छिपा दिया, और कोयले से अच्छी तरह ढँक कर अपनी कोठरी में रख आया।
जब दिन निकल आया तो वह सीधे पुराहित के घर पहुँचा।
पुरोहित पूजा पर बैठे सोच रहे थे—कल ही मुकदमें की पेशी हैं और अभी तक हाथ में कौड़ी भी नहीं—यजमानो में कोई सॉँस भी लेता।
इतने में महादेव ने पालागन की।
पंड़ित जी ने मुँह फेर लिया।
यह अमंगलमूर्ति कहॉँ से आ पहुँची, मालमू नहीं, दाना भी मयस्सर होगा या नहीं।
रुष्ट हो कर पूछा—क्या है जी, क्या कहते हो।
जानते नहीं, हम इस समय पूजा पर रहते हैं।
महादेव ने कहा—महाराज, आज मेरे यहॉँ सत्यनाराण की कथा है।
पुरोहित जी विस्मित हो गये।
कानों पर विश्वास न हुआ।
महादेव के घर कथा का होना उतनी ही असाधारण घटना थी, जितनी अपने घर से किसी भिखारी के लिए भीख निकालना।
पूछा—आज क्या है?
महादेव बोला—कुछ नहीं, ऐसा इच्छा हुई कि आज भगवान की कथा सुन लूँ।
प्रभात ही से तैयारी होने लगी।
वेदों के निकटवर्ती गॉँवो में सूपारी फिरी।
कथा के उपरांत भोज का भी नेवता था।
जो सुनता आश्चर्य करता आज रेत में दूब कैसे जमी।
संध्या समय जब सब लोग जमा हो, और पंडित जी अपने सिंहासन पर विराजमान हुए, तो महादेव खड़ा होकर उच्च स्वर में बोला—भाइयों मेरी सारी उम्र छल-कपट में कट गयी।
मैंने न जाने कितने आदमियों को दगा दी, कितने खरे को खोटा किया; पर अब भगवान ने मुझ पर दया की है, वह मेरे मुँह की कालिख को मिटाना चाहते हैं।
मैं आप सब भाइयों से ललकार कर कहता हूँ कि जिसका मेरे जिम्मे जो कुछ निकलता हो, जिसकी जमा मैंने मार ली हो, जिसके चोखे माल का खोटा कर दिया हो, वह आकर अपनी एक-एक कौड़ी चुका ले, अगर कोई यहॉँ न आ सका हो, तो आप लोग उससे जाकर कह दीजिए, कल से एक महीने तक, जब जी चाहे, आये और अपना हिसाब चुकता कर ले।
गवाही-साखी का काम नहीं।
सब लोग सन्नाटे में आ गये।
कोई मार्मिक भाव से सिर हिला कर बोला—हम कहते न थे।
किसी ने अविश्वास से कहा—क्या खा कर भरेगा, हजारों को टोटल हो जायगा।
एक ठाकुर ने ठठोली की—और जो लोग सुरधाम चले गये।
महादेव ने उत्तर दिया—उसके घर वाले तो होंगे।
किन्तु इस समय लोगों को वसूली की इतनी इच्छा न थी, जितनी यह जानने की कि इसे इतना धन मिल कहॉँ से 
गया।
किसी को महादेव के पास आने का साहस न हुआ।
देहात के आदमी थे, गड़े मुर्दे उखाड़ना क्या जानें।
फिर प्राय: लोगों को याद भी न था कि उन्हें महादेव से क्या पाना हैं, और ऐसे पवित्र अवसर पर भूल-चूक हो जाने का भय उनका मुँह बन्द किये हुए था।
सबसे बड़ी बात यह थी कि महादेव की साधुता ने उन्हीं वशीभूत कर लिया था।
अचानक पुरोहित जी बोले—तुम्हें याद हैं, मैंने एक कंठा बनाने के लिए सोना दिया था, तुमने कई माशे तौल में उड़ा दिये थे।
महादेव—हॉँ, याद हैं, आपका कितना नुकसान हुआ होग।
पुरोहित—पचास रुपये से कम न होगा।
महादेव ने कमर से दो मोहरें निकालीं और पुरोहित जी के सामने रख दीं।
पुरोहितजी की लोलुपता पर टीकाऍं होने लगीं।
यह बेईमानी हैं, बहुत हो, तो दो-चार रुपये का नुकसान हुआ होगा।
बेचारे से पचास रुपये ऐंठ लिए।
नारायण का भी डर नहीं।
बनने को पंड़ित, पर नियत ऐसी खराब राम-राम !
लोगों को महादेव पर एक श्रद्धा-सी हो गई।
एक घंटा बीत गया पर उन सहस्रों मनुष्यों में से एक भी खड़ा न हुआ।
तब महादेव ने फिर कहॉँ—मालूम होता है, आप लोग अपना-अपना हिसाब भूल गये हैं, इसलिए आज कथा होने दीजिए।
मैं एक महीने तक आपकी राह देखूँगा।
इसके पीछे तीर्थ यात्रा करने चला जाऊँगा।
आप सब भाइयों से मेरी विनती है कि आप मेरा उद्धार करें।
एक महीने तक महादेव लेनदारों की राह देखता रहा।
रात को चोंरो के भय से नींद न आती।
अब वह कोई काम न करता।
शराब का चसका भी छूटा।
साधु-अभ्यागत जो द्वार पर आ जाते, उनका यथायोग्य सत्कार करता।
दूर-दूर उसका सुयश फैल गया।
यहॉँ तक कि महीना पूरा हो गया और एक आदमी भी हिसाब लेने न आया।
अब महादेव को ज्ञान हुआ कि संसार में कितना धर्म, कितना सद्व्यवहार हैं।
अब उसे मालूम हुआ कि संसार बुरों के लिए बुरा हैं और अच्छे के लिए अच्छा।
इस घटना को हुए पचास वर्ष बीत चुके हैं।
आप वेदों जाइये, तो दूर ही से एक सुनहला कलस दिखायी देता है।
वह ठाकुरद्वारे का कलस है।
उससे मिला हुआ एक पक्का तालाब हैं, जिसमें खूब कमल खिले रहते हैं।
उसकी मछलियॉँ कोई नहीं पकड़ता; तालाब के किनारे एक विशाल समाधि है।
यही आत्माराम का स्मृति-चिन्ह है, उसके सम्बन्ध में विभिन्न किंवदंतियॉँ प्रचलित है।
कोई कहता हैं, वह रत्नजटित पिंजड़ा स्वर्ग को चला गया, कोई कहता, वह सत्त गुरुदत्त कहता हुआ अंतर्ध्यान हो गया, पर यर्थाथ यह हैं कि उस पक्षी-रुपी चंद्र को किसी बिल्ली-रुपी राहु ने ग्रस लिया।
लोग कहते हैं, आधी रात को अभी तक तालाब के किनारे आवाज आती है—
सत्त गुरुदत्त शिवदत्त दाता,
राम के चरण में चित्त लागा।
महादेव के विषय में भी कितनी ही जन-श्रुतियॉँ है।
उनमें सबसे मान्य यह है कि आत्माराम के समाधिस्थ होने के बाद वह कई संन्यासियों के साथ हिमालय चला गया, और वहॉँ से लौट कर न आया।
उसका नाम आत्माराम प्रसिद्ध हो गया।

मानसरोवर भाग- 
सारे गॉँव मे मथुरा का सा गठीला जवान न था।
कोई बीस बरस की उमर थी ।
मसें भीग रही थी।
गउएं चराता, दूध पीता, कसरत करता, कुश्ती लडता था और सारे दिन बांसुरी बजाता हाट मे विचरता था।
ब्याह हो गया था, पर अभी कोई बाल-बच्चा न था।
घर में कई हल की खेती थी, कई छोटे-बडे भाई थे।
वे सब मिलचुलकर खेती-बारी करते थे।
मथुरा पर सारे गॉँव को गर्व था, जब उसे जॉँघिये-लंगोटे, नाल या मुग्दर के लिए रूपये-पैसे की जरूरत पडती तो तुरन्त दे दिये जाते थे।
सारे घर की यही अभिलाषा थी कि मथुरा पहलवान हो जाय और अखाडे मे अपने सवाये को पछाडे।
इस लाड – प्यार से मथुरा जरा टर्रा हो गया था।
गायें किसी के खेत मे पडी है और आप अखाडे मे दंड लगा रहा है।
कोई उलाहना देता तो उसकी त्योरियां बदल जाती।
गरज कर कहता, जो मन मे आये कर लो, मथुरा तो अखाडा छोडकर हांकने न जायेंगे ! पर उसका डील-डौल देखकर किसी को उससे उलझने की हिम्मत न पडती ।
लोग गम खा जाते 
गर्मियो के दिन थे, ताल-तलैया सूखी पडी थी।
जोरों की लू चलने लगी थी।
गॉँव में कहीं से एक सांड आ निकला और गउओं के साथ हो लिया।
सारे दिन गउओं के साथ रहता, रात को बस्ती में घुस आता और खूंटो से बंधे बैलो को सींगों से मारता।
कभी-किसी की गीली दीवार को सींगो से खोद डालता, घर का कूडा सींगो से उडाता।
कई किसानो ने साग-भाजी लगा रखी थी, सारे दिन सींचते-सींचते मरते थे।
यह सांड रात को उन हरे-भरे खेतों में पहुंच जाता और खेत का खेत तबाह कर देता ।
लोग उसे डंडों से मारते, गॉँव के बाहर भगा आते, लेकिन जरा देर में गायों में पहुंच जाता।
किसी की अक्ल काम न करती थी कि इस संकट को कैसे टाला जाय।
मथुरा का घर गांव के बीच मे था, इसलिए उसके खेतो को सांड से कोई हानि न पहुंचती थी।
गांव में उपद्रव मचा हुआ था और मथुरा को जरा भी चिन्ता न थी।
आखिर जब धैर्य का अंतिम बंधन टूट गया तो एक दिन लोगों ने जाकर मथुरा को घेरा और बौले—भाई, कहो तो गांव में रहें, कहीं तो निकल जाएं ।
जब खेती ही न बचेगी तो रहकर क्या करेगें .? तुम्हारी गायों के पीछे हमारा सत्यानाश हुआ जाता है, और तुम अपने रंग में मस्त हो।
अगर भगवान ने तुम्हें बल दिया है तो इससे दूसरो की रक्षा करनी चाहिए, यह नही कि सबको पीस कर पी जाओ ।
सांड तुम्हारी गायों के कारण आता है और उसे भगाना तुम्हारा काम है ; लेकिन तुम कानो में तेल डाले बैठे हो, मानो तुमसे कुछ मतलब ही नही।
मथुरा को उनकी दशा पर दया आयी।
बलवान मनुष्य प्राय: दयालु होता है।
बोला—अच्छा जाओ, हम आज सांड को भगा देंगे।
एक आदमी ने कहा—दूर तक भगाना, नही तो फिर लोट आयेगा।
मथुरा ने कंधे पर लाठी रखते हुए उत्तर दिया—अब लौटकर न आयेगा।
चिलचिलाती दोपहरी थी।
मथुरा सांड को भगाये लिए जाता था।
दोंनो पसीने से तर थे।
सांड बार-बार गांव की ओर घूमने की चेष्टा करता, लेकिन मथुरा उसका इरादा ताडकर दूर ही से उसकी राह छेंक लेता।
सांड क्रोध से उन्मत्त होकर कभी-कभी पीछे मुडकर मथुरा पर तोड करना चाहता लेकिन उस समय मथुरा सामाना बचाकर बगल से ताबड-तोड इतनी लाठियां जमाता कि सांड को फिर भागना पडता कभी दोनों अरहर के खेतो में दौडते, कभी झाडियों में ।
अरहर की खूटियों से मथुरा के पांव लहू-लुहान हो रहे थे, झाडियों में धोती फट गई थी, पर उसे इस समय सांड का पीछा करने के सिवा और कोई सुध न थी।
गांव पर गांव आते थे और निकल जाते थे।
मथुरा ने निश्चय कर लिया कि इसे नदी पार भगाये बिना दम न लूंगा।
उसका कंठ सूख गया था और आंखें लाल हो गयी थी, रोम-रोम से चिनगारियां सी निकल रही थी, दम उखड गया था ; लेकिन वह एक क्षण के लिए भी दम न लेता था।
दो ढाई घंटो के बाद जाकर नदी आयी।
यही हार-जीत का फैसला होने वाला था, यही से दोनों खिलाडियों को अपने दांव-पेंच के जौहर दिखाने थे।
सांड सोचता था, अगर नदी में उतर गया तो यह मार ही डालेगा, एक बार जान लडा कर लौटने की कोशिश करनी चाहिए।
मथुरा सोचता था, अगर वह लौट पडा तो इतनी मेहनत व्यर्थ हो जाएगी और गांव के लोग मेरी हंसी उडायेगें।
दोनों अपने – अपने घात में थे।
सांड ने बहुत चाहा कि तेज दौडकर आगे निकल जाऊं और वहां से पीछे को फिरूं, पर मथुरा ने उसे मुडने का मौका न दिया।
उसकी जान इस वक्त सुई की नोक पर थी, एक हाथ भी चूका और प्राण भी गए, जरा पैर फिसला और फिर उठना नशीब न होगा।
आखिर मनुष्य ने पशु पर विजय पायी और सांड को नदी में घुसने के सिवाय और कोई उपाय न सूझा।
मथुरा भी उसके पीछे नदी मे पैठ गया और इतने डंडे लगाये कि उसकी लाठी टूट गयी।
अब मथुरा को जोरो से प्यास लगी।
उसने नदी में मुंह लगा दिया और इस तरह हौंक-हौंक कर पीने लगा मानो सारी नदी पी जाएगा।
उसे अपने जीवन में कभी पानी इतना अच्छा न लगा था और न कभी उसने इतना पानी पीया था।
मालूम नही, पांच सेर पी गया या दस सेर लेकिन पानी गरम था, प्यास न बुंझी ; जरा देर में फिर नदी में मुंह लगा दिया और इतना पानी पीया कि पेट में सांस लेने की जगह भी न रही।
तब गीली धोती कंधे पर डालकर घर की ओर चल दिया।
लेकिन दस की पांच पग चला होगा कि पेट में मीठा-मीठा दर्द होने लगा।
उसने सोचा, दौड कर पानी पीने से ऐसा दर्द अकसर हो जाता है, जरा देर में दूर हो जाएगा।
लेकिन दर्द बढने लगा और मथुरा का आगे जाना कठिन हो गया।
वह एक पेड के नीचे बैठ गया और दर्द से बैचेन होकर जमीन पर लोटने लगा।
कभी पेट को दबाता, कभी खडा हो जाता कभी बैठ जाता, पर दर्द बढता ही जाता था।
अन्त में उसने जोर-जोर से कराहना और रोना शुरू किया; पर वहां कौन बैठा था जो, उसकी खबर लेता।
दूर तक कोई गांव नही, न आदमी न आदमजात।
बेचारा दोपहरी के सन्नाटे में तडप-तडप कर मर गया।
हम कडे से कडा घाव सह सकते है लेकिन जरा सा-भी व्यतिक्रम नही सह सकते।
वही देव का सा जवान जो कोसो तक सांड को भगाता चला आया था, तत्वों के विरोध का एक वार भी न सह सका।
कौन जानता था कि यह दौड उसके लिए मौत की दौड होगी ! कौन जानता था कि मौत ही सांड का रूप धरकर उसे यों नचा रही है।
कौरन जानता था कि जल जिसके बिना उसके प्राण ओठों पर आ रहे थे, उसके लिए विष का काम करेगा।
संध्या समय उसके घरवाले उसे ढूंढते हुए आये।
देखा तो वह अनंत विश्राम में मग्न था।
एक महीना गुजर गया।
गांववाले अपने काम-धंधे में लगे ।
घरवालों ने रो-धो कर सब्र किया; पर अभागिनी विधवा के आंसू कैसे पुंछते ।
वह हरदम रोती रहती।
आंखे चांहे बन्द भी हो जाती, पर ह्रदय नित्य रोता रहता था।
इस घर में अब कैसे निर्वाह होगा ? किस आधार पर जिऊंगी ? अपने लिए जीना या तो महात्माओं को आता है या लम्पटों ही को ।
अनूपा को यह कला क्या मालूम ? उसके लिए तो जीवन का एक आधार चाहिए था, जिसे वह अपना सर्वस्व समझे, जिसके लिए वह लिये, जिस पर वह घमंड करे ।
घरवालों को यह गवारा न था कि वह कोई दूसरा घर करे।
इसमें बदनामी थी।
इसके सिवाय ऐसी सुशील, घर के कामों में कुशल, लेन-देन के मामलो में इतनी चतुर और रंग रूप की ऐसी सराहनीय स्त्री का किसी दूसरे के घर पड जाना ही उन्हें असह्रय था।
उधर अनूपा के मैककवाले एक जगह बातचीत पक्की कर रहे थे।
जब सब बातें तय हो गयी, तो एक दिन अनूपा का भाई उसे विदा कराने आ पहुंचा ।
अब तो घर में खलबली मची।
इधर कहा गया, हम विदा न करेगें ।
भाई ने कहा, हम बिना विदा कराये मानेंगे नही।
गांव के आदमी जमा हो गये, पंचायत होने लगी।
यह निश्चय हुआ कि अनूपा पर छोड दिया जाय, जी चाहे रहे।
यहां वालो को विश्वास था कि अनूपा इतनी जल्द दूसरा घर करने को राजी न होगी, दो-चार बार ऐसा कह भी चुकी थी।
लेकिन उस वक्त जो पूछा गया तो वह जाने को तैयार थी।
आखिर उसकी विदाई का सामान होने लगा।
डोली आ गई।
गांव-भर की स्त्रिया उसे देखने आयीं।
अनूपा उठ कर अपनी सांस के पैरो में गिर पडी और हाथ जोडकर बोली—अम्मा, कहा-सुनाद माफ करना।
जी में तो था कि इसी घर में पडी रहूं, पर भगवान को मंजूर नही है।
यह कहते-कहते उसकी जबान बन्द हो गई।
सास करूणा से विहृवल हो उठी।
बोली—बेटी, जहां जाओं वहां सुखी रहो।
हमारे भाग्य ही फूट गये नही तो क्यों तुम्हें इस घर से जाना पडता।
भगवान का दिया और सब कुछ है, पर उन्होने जो नही दिया उसमें अपना क्या बस ; बस आज तुम्हारा देवर सयाना होता तो बिगडी बात बन जाती।
तुम्हारे मन में बैठे तो इसी को अपना समझो : पालो-पोसो बडा हो जायेगा तो सगाई कर दूंगी।
यह कहकर उसने अपने सबसे छोटे लडके वासुदेव से पूछा—क्यों रे ! भौजाई से शादी करेगा ? 
वासुदेव की उम्र पांच साल से अधिक न थी।
अबकी उसका ब्याह होने वाला था।
बातचीत हो चुकी थी।
बोला—तब तो दूसरे के घर न जायगी न ?
मा—नही, जब तेरे साथ ब्याह हो जायगी तो क्यों जायगी ?
वासुदेव-- तब मैं करूंगा
मां—अच्छा, उससे पूछ, तुझसे ब्याह करेगी।
वासुदेव अनूप की गोद में जा बैठा और शरमाता हुआ बोला—हमसे ब्याह करोगी ?
यह कह कर वह हंसने लगा; लेकिन अनूप की आंखें डबडबा गयीं, वासुदेव को छाती से लगाते हुए बोली ---अम्मा, दिल से कहती हो ?
सास—भगवान् जानते है ! 
अनूपा—आज यह मेरे हो गये ?
सास—हां सारा गांव देख रहा है ।
अनूपा—तो भैया से कहला भैजो, घर जायें, मैं उनके साथ न जाऊंगी।
अनूपा को जीवन के लिए आधार की जरूरत थी।
वह आधार मिल गया।
सेवा मनुष्य की स्वाभाविक वृत्ति है।
सेवा ही उस के जीवन का आधार है।
अनूपा ने वासुदेव को लालन-पोषण शुरू किया।
उबटन और तैल लगाती, दूध-रोटी मल-मल के खिलाती।
आप तालाब नहाने जाती तो उसे भी नहलाती।
खेत में जाती तो उसे भी साथ ले जाती।
थौडे की दिनों में उससे हिल-मिल गया कि एक क्षण भी उसे न छोडता।
मां को भूल गया।
कुछ खाने को जी चाहता तो अनूपा से मांगता, खेल में मार खाता तो रोता हुआ अनूपा के पास आता।
अनूपा ही उसे सुलाती, अनूपा ही जगाती, बीमार हो तो अनूपा ही गोद में लेकर बदलू वैध के घर जाती, और दवायें पिलाती।
गांव के स्त्री-पुरूष उसकी यह प्रेम तपस्या देखते और दांतो उंगली दबाते।
पहले बिरले ही किसी को उस पर विश्वास था।
लोग समझते थे, साल-दो-साल में इसका जी ऊब जाएगा और किसी तरफ का रास्ता लेगी; इस दुधमुंहे बालक के नाम कब तक बैठी रहेगी; लेकिन यह सारी आशंकाएं निमूर्ल निकलीं।
अनूपा को किसी ने अपने व्रत से विचलित होते न देखा।
जिस ह्रदय मे सेवा को स्रोत बह रहा हो—स्वाधीन सेवा का—उसमें वासनाओं के लिए कहां स्थान ? वासना का वार निर्मम, आशाहीन, आधारहीन प्राणियों पर ही होता है चोर की अंधेरे में ही चलती है, उजाले में नही।
वासुदेव को भी कसरत का शोक था।
उसकी शक्ल सूरत मथुरा से मिलती-जुलती थी, डील-डौल भी वैसा ही था।
उसने फिर अखाडा जगाया।
और उसकी बांसुरी की तानें फिर खेतों में गूजने लगीं।
इस भाँति बरस गुजर गये।
वासुदेव और अनूपा में सगाई की तैयारी होने लगीं।
लेकिन अब अनूपा वह अनूपा न थी, जिसने वर्ष पहले वासुदेव को पति भाव से देखा था, अब उस भाव का स्थान मातृभाव ने लिया था।
इधर कुछ दिनों से वह एक गहरे सोच में डूबी रहती थी।
सगाई के दिन ज्यो-ज्यों निकट आते थे, उसका दिल बैठा जाता था।
अपने जीवन में इतने बडे परिवर्तन की कल्पना ही से उसका कलेजा दहक उठता था।
जिसे बालक की भॉति पाला-पोसा, उसे पति बनाते हुए, लज्जा से उसका मुंख लाल हो जाता था।
द्वार पर नगाडा बज रहा था।
बिरादरी के लोग जमा थे।
घर में गाना हो रहा था ! आज सगाई की तिथि थी :
सहसा अनूपा ने जा कर सास से कहा—अम्मां मै तो लाज के मारे मरी जा रही हूं।
सास ने भौंचक्की हो कर पूछा—क्यों बेटी, क्या है ?
अनूपा—मैं सगाई न करूंगी।
सास—कैसी बात करती है बेटी ? सारी तैयारी हो गयी।
लोग सुनेंगे तो क्या कहेगें ?
अनूपा—जो चाहे कहें, जिनके नाम पर वर्ष बैठी रही उसी के नाम पर अब भी बैठी रहूंगी।
मैंने समझा था मरद के बिना औरत से रहा न जाता होगा।
मेरी तो भगवान ने इज्जत आबरू निबाह दी।
जब नयी उम्र के दिन कट गये तो अब कौन चिन्ता है ! वासुदेव की सगाई कोई लडकी खोजकर कर दो।
जैसे अब तक उसे पाला, उसी तरह अब उसके बाल-बच्चों को पालूंगी।

आल्हा का नाम किसने नहीं सुना।
पुराने जमाने के चन्देल राजपूतों में वीरता और जान पर खेलकर स्वामी की सेवा करने के लिए किसी राजा महाराजा को भी यह अमर कीर्ति नहीं मिली।
राजपूतों के नैतिक नियमों में केवल वीरता ही नहीं थी बल्कि अपने स्वामी और अपने राजा के लिए जान देना भी उसका एक अंग था।
आल्हा और ऊदल की जिन्दगी इसकी सबसे अच्छी मिसाल है।
सच्चा राजपूत क्या होता था और उसे क्या होना चाहिये इसे लिस खूबसूरती से इन दोनों भाइयों ने दिखा दिया है, उसकी मिसाल हिन्दोस्तान के किसी दूसरे हिस्से में मुश्किल से मिल सकेगी।
आल्हा और ऊदल के मार्के और उसको कारनामे एक चन्देली कवि ने शायद उन्हीं के जमाने में गाये, और उसको इस सूबे में जो लोकप्रियता प्राप्त है वह शायद रामायण को भी न हो।
यह कविता आल्हा ही के नाम से प्रसिद्ध है और आठ-नौ शताब्दियॉँ गुजर जाने के बावजूद उसकी दिलचस्पी और सर्वप्रियता में अन्तर नहीं आया।
आल्हा गाने का इस प्रदेश मे बड़ा रिवाज है।
देहात में लोग हजारों की संख्या में आल्हा सुनने के लिए जमा होते हैं।
शहरों में भी कभी-कभी यह मण्डलियॉँ दिखाई दे जाती हैं।
बड़े लोगों की अपेक्षा सर्वसाधारण में यह किस्सा अधिक लोकप्रिय है।
किसी मजलिस में जाइए हजारों आदमी जमीन के फर्श पर बैठे हुए हैं, सारी महाफिल जैसे बेसुध हो रही है और आल्हा गाने वाला किसी मोढ़े पर बैठा हुआ आपनी अलाप सुना रहा है।
उसकी आवज आवश्यकतानुसार कभी ऊँची हो जाती है और कभी मद्धिम, मगर जब वह किसी लड़ाई और उसकी तैयारियों का जिक्र करने लगता है तो शब्दों का प्रवाह, उसके हाथों और भावों के इशारे, ढोल की मर्दाना लय उन पर वीरतापूर्ण शब्दों का चुस्ती से बैठना, जो जड़ाई की कविताओं ही की अपनी एक विशेषता है, यह सब चीजें मिलकर सुनने वालों के दिलों में मर्दाना जोश की एक उमंग सी पैदा कर देती हैं।
बयान करने का तर्ज ऐसा सादा और दिलचस्प और जबान ऐसी आमफहम है कि उसके समझने में जरा भी दिक्कत नहीं होती।
वर्णन और भावों की सादगी, कला के सौंदर्य का प्राण है।
राजा परमालदेव चन्देल खानदान का आखिरी राजा था।
तेरहवीं शाताब्दी के आरम्भ में वह खानदान समाप्त हो गया।
महोबा जो एक मामूली कस्बा है उस जमाने में चन्देलों की राजधानी था।
महोबा की सल्तनत दिल्ली और कन्नौज से आंखें मिलाती थी।
आल्हा और ऊदल इसी राजा परमालदेव के दरबार के सम्मनित सदस्य थे।
यह दोनों भाई अभी बच्चे ही थे कि उनका बाप जसराज एक लड़ाई में मारा गया।
राजा को अनाथों पर तरस आया, उन्हें राजमहल में ले आये और मोहब्बत के साथ अपनी रानी मलिनहा के सुपुर्द कर दिया।
रानी ने उन दोनों भाइयों की परवरिश और लालन-पालन अपने लड़के की तरह किया।
जवान होकर यही दोनों भाई बहादुरी में सारी दुनिया में मशहूर हुए।
इन्हीं दिलावरों के कारनामों ने महोबे का नाम रोशन कर दिया है।
बड़े लडइया महोबेवाला 
जिनके बल को वार न पार
आल्हा और ऊदल राजा परमालदेव पर जान कुर्बान करने के लिए हमेशा तैयार रहते थे।
रानी मलिनहा ने उन्हें पाला, उनकी शादियां कीं, उन्हें गोद में खिलाया।
नमक के हक के साथ-साथ इन एहसानों और सम्बन्धों ने दोनों भाइयों को चन्देल राजा का जॉँनिसार रखवाला और राजा परमालदेव का वफादार सेवक बना दिया था।
उनकी वीरता के कारण आस-पास के सैकडों घमंडी राजा चन्देलों के अधीन हो गये।
महोबा राज्य की सीमाएँ नदी की बाढ़ की तरह फैलने लगीं और चन्देलों की शक्ति दूज के चॉँद से बढ़कर पूरनमासी का चॉँद हो गई।
यह दोनों वीर कभी चैन से न बैठते थे।
रणक्षेत्र में अपने हाथ का जौहर दिखाने की उन्हें धुन थी।
सुख-सेज पर उन्हें नींद न आती थी।
और वह जमाना भी ऐसा ही बेचैनियों से भरा हुआ था।
उस जमाने में चैन से बैठना दुनिया के परदे से मिट जाना था।
बात-बात पर तलवांरें चलतीं और खून की नदियॉँ बहती थीं।
यहॉँ तक कि शादियाँ भी खूनी लड़ाइयों जैसी हो गई थीं।
लड़की पैदा हुई और शामत आ गई।
हजारों सिपाहियों, सरदारों और सम्बन्धियों की जानें दहेज में देनी पड़ती थीं।
आल्हा और ऊदल उस पुरशोर जमाने की यच्ची तस्वीरें हैं और गोकि ऐसी हालतों ओर जमाने के साथ जो नैतिक दुर्बलताएँ और विषमताएँ पाई जाती हैं, उनके असर से वह भी बचे हुए नहीं हैं, मगर उनकी दुर्बलताएँ उनका कसूर नहीं बल्कि उनके जमाने का कसूर हैं।
आल्हा का मामा माहिल एक काले दिल का, मन में द्वेष पालने वाला आदमी था।
इन दोनों भाइयों का प्रताप और ऐश्वर्य उसके हृदय में कॉँटे की तरह खटका करता था।
उसकी जिन्दगी की सबसे बड़ी आरजू यह थी कि उनके बड़प्पन को किसी तरह खाक में मिला दे।
इसी नेक काम के लिए उसने अपनी जिन्दगी न्यौछावर कर दी थी।
सैंकड़ों वार किये, सैंकड़ों बार आग लगायी, यहॉँ तक कि आखिरकार उसकी नशा पैदा करनेवाली मंत्रणाओं ने राजा परमाल को मतवाला कर दिया।
लोहा भी पानी से कट जाता है।
एक रोज राजा परमाल दरबार में अकेले बैठे हुए थे कि माहिल आया।
राजा ने उसे उदास देखकर पूछा, भइया, तुम्हारा चेहरा कुछ उतरा हुआ है।
माहिल की आँखों में आँसू आ गये।
मक्कार आदमी को अपनी भावनाओं पर जो अधिकार होता है वह किसी बड़े योगी के लिए भी कठिन है।
उसका दिल रोता है मगर होंठ हँसते हैं, दिल खुशियों के मजे लेता है मगर आँखें रोती हैं, दिल डाह की आग से जलता है मगर जबान से शहद और शक्कर की नदियॉँ बहती हैं।
माहिल बोला-महाराज, आपकी छाया में रहकर मुझे दुनिया में अब किसी चीज की इच्छा बाकी नहीं मगर जिन लोगों को आपने धूल से उठाकर आसमान पर पहुँचा दिया और जो आपकी कृपा से आज बड़े प्रताप और ऐश्वर्यवाले बन गये, उनकी कृतघ्रता और उपद्रव खड़े करना मेरे लिए बड़े दु:ख का कारण हो रही है।
परमाल ने आश्चर्य से पूछा- क्या मेरा नमक खानेवालों में ऐसे भी लोग हैं? 
माहिल- महाराज, मैं कुछ नहीं कह सकता।
आपका हृदय कृपा का सागर है मगर उसमें एक खूंखार घड़ियाल आ घुसा है।
-वह कौन है?
-मैं।
राजा ने आश्चर्यान्वित होकर कहा-तुम!
महिल- हॉँ महाराज, वह अभागा व्यक्ति मैं ही हूँ।
मैं आज खुद अपनी फरियाद लेकर आपकी सेवा में उपस्थित हुआ हूँ।
अपने सम्बन्धियों के प्रति मेरा जो कर्तव्य है वह उस भक्ति की तुलना में कुछ भी नहीं जो मुझे आपके प्रति है।
आल्हा मेरे जिगर का टुकड़ा है।
उसका मांस मेरा मांस और उसका रक्त मेरा रक्त है।
मगर अपने शरीर में जो रोग पैदा हो जाता है उसे विवश होकर हकीम से कहना पड़ता है।
आल्हा अपनी दौलत के नशे में चूर हो रहा है।
उसके दिल में यह झूठा खयाल पैदा हो गया है कि मेरे ही बाहु-बल से यह राज्य कायम है।
राजा परमाल की आंखें लाल हो गयीं, बोला-आल्हा को मैंने हमेशा अपना लड़का समझा है।
माहिल- लड़के से ज्यादा।
परमाल- वह अनाथ था, कोई उसका संरक्षक न था।
मैंने उसका पालन-पोषण किया, उसे गोद में खिलाया।
मैंने उसे जागीरें दीं, उसे अपनी फौज का सिपहसालार बनाया।
उसकी शादी में मैंने बीस हजार चन्देल सूरमाओं का खून बहा दिया।
उसकी मॉँ और मेरी मलिनहा वर्षों गले मिलकर सोई हैं और आल्हा क्या मेरे एहसानों को भूल सकता है? माहिल, मुझे तुम्हारी बात पर विश्वास नहीं आता।
माहिल का चेहरा पीला पड़ गया।
मगर सम्हलकर बोला- महाराज, मेरी जबान से कभी झूठ बात नहीं निकली।
परमाह- मुझे कैसे विश्वास हो? 
महिल ने धीरे से राजा के कान में कुछ कह दिया।
आल्हा और ऊदल दोनों चौगान के खेल का अभ्यास कर रहे थे।
लम्बे-चौड़े मैदान में हजारों आदमी इस तमाशे को देख रहे थे।
गेंद किसी अभागे की तरह इधर-उधर ठोकरें खाता फिरता था।
चोबदार ने आकर कहा-महाराज ने याद फरमाया है।
आल्हा को सन्देह हुआ।
महाराज ने आज बेवक्त क्यों याद किया? खेल बन्द हो गया।
गेंद को ठोकरों से छुट्टी मिली।
फौरन दरबार मे चौबदार के साथ हाजिर हुआ और झुककर आदाब बजा लाया।
परमाल ने कहा- मैं तुमसे कुछ मॉँगूँ? दोगे?
आल्हा ने सादगी से जवाब दिया-फरमाइए।
परमाल-इनकार तो न करोगे?
आल्हा ने कनखियों से माहिल की तरफ देखा समझ गया कि इस वक्त कुछ न कुछ दाल में काला है।
इसके चेहरे पर यह मुस्कराहट क्यों? गूलर में यह फूल क्यों लगे? क्या मेरी वफादारी का इम्तहान लिया जा रहा है? जोश से बोला-महाराज, मैं आपकी जबान से ऐसे सवाल सुनने का आदी नहीं हूँ।
आप मेरे संरक्षक, मेरे पालनहार, मेरे राजा हैं।
आपकी भँवों के इशारे पर मैं आग में कूद सकता हूँ और मौत से लड़ सकता हूँ।
आपकी आज्ञा पाकर में असम्भव को सम्भव बना सकता हूँ आप मुझसे ऐसे सवाल न करें।
परमाल- शाबाश, मुझे तुमसे ऐसी ही उम्मीद है।
आल्हा-मुझे क्या हुक्म मिलता है?
परमाल- तुम्हारे पास नाहर घोड़ा है?
आल्हा ने जी हॉँ कहकर माहिल की तरफ भयानक गुस्से भरी हुई आँखों से देखा।
परमाल- अगर तुम्हें बुरा न लगे तो उसे मेरी सवारी के लिए दे दो।
आल्हा कुछ जवाब न दे सका, सोचने लगा, मैंने अभी वादा किया है कि इनकार न करूँगा।
मैंने बात हारी है।
मुझे इनकार न करना चाहिए।
निश्चय ही इस वक्त मेरी स्वामिभक्ति की परीक्षा ली जा रही है।
मेरा इनकार इस समय बहुत बेमौका और खतरनाक है।
इसका तो कुछ गम नहीं।
मगर मैं इनकार किस मुँह से करूँ, बेवफा न कहलाऊँगा? मेरा और राजा का सम्बन्ध केवल स्वामी और सेवक का ही नहीं है, मैं उनकी गोद में खेला हूँ।
जब मेरे हाथ कमजोर थे, और पॉँव में खड़े होने का बूता न था, तब उन्होंने मेरे जुल्म सहे हैं, क्या मैं इनकार कर सकता हूँ?
विचारों की धारा मुड़ी- माना कि राजा के एहसान मुझ पर अनगिनती हैं मेरे शरीर का एक-एक रोआँ उनके एहसानों के बोझ से दबा हुआ है मगर क्षत्रिय कभी अपनी सवारी का घोड़ा दूसरे को नहीं देता।
यह क्षत्रियों का धर्म नहीं।
मैं राजा का पाला हुआ और एहसानमन्द हूँ।
मुझे अपने शरीर पर अधिकार है।
उसे मैं राजा पर न्यौछावर कर सकता हूँ।
मगर राजपूती धर्म पर मेरा कोई अधिकार नहीं है, उसे मैं नहीं तोड़ सकता।
जिन लोगों ने धर्म के कच्चे धागे को लोहे की दीवार समझा है, उन्हीं से राजपूतों का नाम चमक रहा है।
क्या मैं हमेशा के लिए अपने ऊपर दाग लगाऊँ? आह! माहिल ने इस वक्त मुझे खूब जकड़ रखा है।
सामने खूंखार शेर है; पीछे गहरी खाई।
या तो अपमान उठाऊँ या कृतघ्न कहलाऊँ।
या तो राजपूतों के नाम को डुबोऊँ या बर्बाद हो जॉँऊ।
खैर, जो ईश्वर की मर्जी, मुझे कृतघ्न कहलाना स्वीकार है, मगर अपमानित होना स्वीकार नहीं।
बर्बाद हो जाना मंजूर है, मगर राजपूतों के धर्म में बट्टा लगाना मंजूर नहीं।
आल्हा सर नीचा किये इन्हीं खयालों में गोते खा रहा था।
यह उसके लिए परीक्षा की घड़ी थी जिसमें सफल हो जाने पर उसका भविष्य निर्भर था।
मगर माहिला के लिए यह मौका उसके धीरज की कम परीक्षा लेने वाला न था।
वह दिन अब आ गया जिसके इन्तजार में कभी आँखें नहीं थकीं।
खुशियों की यह बाढ़ अब संयम की लोहे की दीवार को काटती जाती थी।
सिद्ध योगी पर दुर्बल मनुष्य की विजय होती जाती थी।
एकाएक परमाल ने आल्हा से बुलन्द आवाज में पूछा- किस दनिधा में हो? क्या नहीं देना चाहते? 
आल्हा ने राजा से आंखें मिलाकर कहा-जी नहीं।
परमाल को तैश आ गया, कड़ककर बोला-क्यों? 
आल्हा ने अविचल मन से उत्तर दिया-यह राजपूतों का धर्म नहीं है।
परमाल-क्या मेरे एहसानों का यही बदला है? तुम जानते हो, पहले तुम क्या थे और अब क्या हो?
आल्हा-जी हॉँ, जानता हूँ।
परमाल- तुम्हें मैंने बनाया है और मैं ही बिगाड़ सकता हूँ।
आल्हा से अब सब्र न हो सका, उसकी आँखें लाल हो गयीं और त्योरियों पर बल पड़ गये।
तेज लहजे में बोला- महाराज, आपने मेरे ऊपर जो एहसान किए, उनका मैं हमेशा कृतज्ञ रहूँगा।
क्षत्रिय कभी एहसान नहीं भूलता।
मगर आपने मेरे ऊपर एहसान किए हैं, तो मैंने भी जो तोड़कर आपकी सेवा की है।
सिर्फ नौकरी और नामक का हक अदा करने का भाव मुझमें वह निष्ठा और गर्मी नहीं पैदा कर सकता जिसका मैं बार-बार परिचय दे चुका हूँ।
मगर खैर, अब मुझे विश्वास हो गया कि इस दरबार में मेरा गुजर न होगा।
मेरा आखिरी सलाम कबूल हो और अपनी नादानी से मैंने जो कुछ भूल की है वह माफ की जाए।
माहिल की ओर देखकर उसने कहा- मामा जी, आज से मेरे और आपके बीच खून का रिश्ता टूटता है।
आप मेरे खून के प्यासे हैं तो मैं भी आपकी जान का दुश्मन हूँ।
आल्हा की मॉँ का नाम देवल देवी था।
उसकी गिनती उन हौसले वाली उच्च विचार स्त्रियों में है जिन्होंने हिन्दोस्तान के पिछले कारनामों को इतना स्पृहणीय बना दिया है।
उस अंधेरे युग में भी जबकि आपसी फूट और बैर की एक भयानक बाढ़ मुल्क में आ पहुँची थी, हिन्दोस्तान में ऐसी ऐसी देवियॉँ पैदा हुई जो इतिहास के अंधेरे से अंधेरे पन्नों को भी ज्योतित कर सकती हैं।
देवल देवी से सुना कि आल्हा ने अपनी आन को रखने के लिए क्या किया तो उसकी आखों भर आए।
उसने दोनों भाइयों को गले लगाकर कहा- बेटा ,तुमने वही किया जो राजपूतों का धर्म था।
मैं बड़ी भाग्यशालिनी हूँ कि तुम जैसे दो बात की लाज रखने वाले बेटे पाये हैं ।
उसी रोज दोनों भाइयों महोबा से कूच कर दिया अपने साथ अपनी तलवार और घोड़ो के सिवा और कुछ न लिया।
माल –असबाब सब वहीं छोड़ दिये सिपाही की दौलत और इज्जत सबक कुछ उसकी तलवार है।
जिसके पास वीरता की सम्पति है उसे दूसरी किसी सम्पति की जरुरत नहीं।
बरसात के दिन थे, नदी नाले उमड़े हुए थे।
इन्द्र की उदारताओं से मालामाल होकर जमीन फूली नहीं समाती थी ।
पेड़ो पर मोरों की रसीली झनकारे सुनाई देती थीं और खेतों में निश्चिन्तता की शराब से मतवाल किसान मल्हार की तानें अलाप रहे थे ।
पहाड़ियों की घनी हरियावल पानी की दर्पन –जैसी सतह और जगंली बेल बूटों के बनाव संवार से प्रकृति पर एक यौवन बरस रहा था।
मैदानों की ठंडी-ठडीं मस्त हवा जंगली फूलों की मीठी मीठी, सुहानी, आत्मा को उल्लास देनेवाली महक और खेतों की लहराती हुई रंग बिरंगी उपज ने दिलो में आरजुओं का एक तूफान उठा दिया था।
ऐसे मुबारक मौसम में आल्हा ने महोबा को आखिरी सलाम किया ।
दोनों भाइयो की आँखे रोते रोते लाल हो गयी थीं क्योंकि आज उनसे उनका देश छूट रहा था ।
इन्हीं गलियों में उन्होंने घुटने के बल चलना सीखा था, इन्ही तालाबों में कागज की नावें चलाई थीं, यही जवानी की बेफिक्रियों के मजे लूटे थे।
इनसे अब हमेशा के लिए नाता टूटता था।
दोनो भाई आगे बढते जाते थे , मगर बहुत धीरे-धीरे ।
यह खयाल था कि शायद परमाल ने रुठनेवालों को मनाने के लिए अपना कोई भरोसे का आदमी भेजा होगा।
घोड़ो को सम्हाले हुए थे, मगर जब महोबे की पहाड़ियो का आखिरी निशान ऑंखों से ओझल हो गया तो उम्मीद की आखिरी झलक भी गायब हो गयी।
उन्होनें जिनका कोई देश नथा एक ठंडी सांस ली और घोडे बढा दिये।
उनके निर्वासन का समाचार बहुत जल्द चारों तरफ फैल गया।
उनके लिए हर दरबार में जगह थीं, चारों तरफ से राजाओ के सदेश आने लगे।
कन्नौज के राजा जयचन्द ने अपने राजकुमार को उनसे मिलने के लिए भेजा।
संदेशों से जो काम न निकला वह इस मुलाकात ने पूरा कर दिया।
राजकुमार की खातिदारियाँ और आवभगत दोनों भाइयों को कन्नौज खींच ले नई।
जयचन्द आंखें बिछाये बैठा था।
आल्हा को अपना सेनापति बना दिया।
आल्हा और ऊदल के चले जाने के बाद महोबे में तरह-तरह के अंधेर शुरु हुए।
परमाल कमजी शासक था।
मातहत राजाओं ने बगावत का झण्डा बुलन्द किया।
ऐसी कोई ताकत न रही जो उन झगड़ालू लोगों को वश में रख सके।
दिल्ली के राज पृथ्वीराज की कुछ सेना सिमता से एक सफल लड़ाई लड़कर वापस आ रही थी।
महोबे में पड़ाव किया।
अक्खड़ सिपाहियों में तलवार चलते कितनी देर लगती है।
चाहे राजा परमाल के मुलाजियों की ज्यादती हो चाहे चौहान सिपाहियों की, तनीजा यह हुआ कि चन्देलों और चौहानों में अनबन हो गई।
लड़ाई छिड़ गई।
चौहान संख्या में कम थे।
चंदेलों ने आतिथ्य-सत्कार के नियमों को एक किनारे रखकर चौहानों के खून से अपना कलेजा ठंडा किया और यह न समझे कि मुठ्ठी भर सिपाहियों के पीछे सारे देश पर विपत्ति आ जाएगी।
बेगुनाहों को खून रंग लायेगा।
पृथ्वीराज को यह दिल तोड़ने वाली खबर मिली तो उसके गुस्से की कोई हद न रही।
ऑंधी की तरह महोबे पर चढ़ दौड़ा और सिरको, जो इलाका महोबे का एक मशहूर कस्बा था, तबाह करके महोबे की तरह बढ़ा।
चन्देलों ने भी फौज खड़ी की।
मगर पहले ही मुकाबिले में उनके हौसले पस्त हो गये।
आल्हा-ऊदल के बगैर फौज बिन दूल्हे की बारात थी।
सारी फौज तितर-बितर हो गयी।
देश में तहलका मच गया।
अब किसी क्षण पृथ्वीराज महोबे में आ पहुँचेगा, इस डर से लोगों के हाथ-पॉँव फूल गये।
परमाल अपने किये पर बहुत पछताया।
मगर अब पछताना व्यर्थ था।
कोई चारा न देखकर उसने पृथ्वीराज से एक महीने की सन्धि की प्रार्थना की।
चौहान राजा युद्ध के नियमों को कभी हाथ से न जाने देता था।
उसकी वीरता उसे कमजोर, बेखबर और नामुस्तैद दुश्मन पर वार करने की इजाजत न देती थी।
इस मामले में अगर वह इन नियमों को इतनी सख्ती से पाबन्द न होता तो शहाबुद्दीन के हाथों उसे वह बुरा दिन न देखना पड़ता।
उसकी बहादुरी ही उसकी जान की गाहक हुई।
उसने परमाल का पैगाम मंजूर कर लिया।
चन्देलों की जान में जान आई।
अब सलाह-मशविरा होने लगा कि पृथ्वीराज से क्योंकर मुकाबिला किया जाये।
रानी मलिनहा भी इस मशविरे में शरीक थीं।
किसी ने कहा, महोबे के चारों तरफ एक ऊँची दीवार बनायी जाय ; कोई बोला, हम लोग महोबे को वीरान करके दक्खिन को ओर चलें।
परमाल जबान से तो कुछ न कहता था, मगर समर्पण के सिवा उसे और कोई चारा न दिखाई पड़ता था।
तब रानी मलिनहा खड़ी होकर बोली :
चन्देल वंश के राजपूतो, तुम कैसी बच्चों की-सी बातें करते हो? क्या दीवार खड़ी करके तुम दुश्मन को रोक लोगे? झाडू से कहीं ऑंधी रुकती है ! तुम महोबे को वीरान करके भागने की सलाह देते हो।
ऐसी कायरों जैसी सलाह औरतें दिया करती हैं।
तुम्हारी सारी बहादुरी और जान पर खेलना अब कहॉँ गया? अभी बहुत दिन नहीं गुजरे कि चन्देलों के नाम से राजे थर्राते थे।
चन्देलों की धाक बंधी हुई थी, तुमने कुछ ही सालों में सैंकड़ों मैदान जीते, तुम्हें कभी हार नहीं हुई।
तुम्हारी तलवार की दमक कभी मन्द नहीं हुई।
तुम अब भी वही हो, मगर तुममें अब वह पुरुषार्थ नहीं है।
वह पुरुषार्थ बनाफल वंश के साथ महोबे से उठ गया।
देवल देवी के रुठने से चण्डिका देवी भी हमसे रुठ गई।
अब अगर कोई यह हारी हुई बाजी सम्हाल सकता है तो वह आल्हा है।
वही दोनों भाई इस नाजुक वक्त में तुम्हें बचा सकते हैं।
उन्हीं को मनाओ, उन्हीं को समझाओं, उन पर महोते के बहुत हक हैं।
महोबे की मिट्टी और पानी से उनकी परवरिश हुई है।
वह महोबे के हक कभी भूल नहीं सकते, उन्हें ईश्वर ने बल और विद्या दी है, वही इस समय विजय का बीड़ा उठा सकते हैं।
रानी मलिनहा की बातें लोगों के दिलों में बैठ गयीं।
जगना भाट आल्हा और ऊदल को कन्नौज से लाने के लिए रवाना हुआ।
यह दोनों भाई राजकुँवर लाखन के साथ शिकार खेलने जा रहे थे कि जगना ने पहुँचकर प्रणाम किया।
उसके चेहरे से परेशानी और झिझक बरस रही थी।
आल्हा ने घबराकर पूछा—कवीश्वर, यहॉँ कैसे भूल पड़े? महोबे में तो खैरियत है? हम गरीबों को क्योंकर याद किया?
जगना की ऑंखों में ऑंसू भर जाए, बोला—अगर खैरियत होती तो तुम्हारी शरण में क्यों आता।
मुसीबत पड़ने पर ही देवताओं की याद आती है।
महोबे पर इस वक्त इन्द्र का कोप छाया हुआ है।
पृथ्वीराज चौहान महोबे को घेरे पड़ा है।
नरसिंह और वीरसिंह तलवारों की भेंट हो चुके है।
सिरकों सारा राख को ढेर हो गया।
चन्देलों का राज वीरान हुआ जाता है।
सारे देश में कुहराम मचा हुआ है।
बड़ी मुश्किलों से एक महीने की मौहलत ली गई है और मुझे राजा परमाल ने तुम्हारे पास भेजा है।
इस मुसीबत के वक्त हमारा कोई मददगार नहीं है, कोई ऐसा नहीं है जो हमारी किम्मत बॅंधाये।
जब से तुमने महोबे से नहीं है, कोई ऐसा नहीं है जो हमारी हिम्मत बँधाये।
जब से तुमने महोबे से नाता तोड़ा है तब से राजा परमाल के होंठों पर हँसी नहीं आई।
जिस परमाल को उदास देखकर तुम बेचैन हो जाते थे उसी परमाल की ऑंखें महीनों से नींद को तरसती हैं।
रानी महिलना, जिसकी गोद में तुम खेले हो, रात-दिन तुम्हारी याद में रोती रहती है।
वह अपने झरोखें से कन्नैज की तरफ ऑंखें लगाये तुम्हारी राह देखा करती है।
ऐ बनाफल वंश के सपूतो ! चन्देलों की नाव अब डूब रही है।
चन्देलों का नाम अब मिटा जाता है।
अब मौका है कि तुम तलवारे हाथ में लो।
अगर इस मौके पर तुमने डूबती हुई नाव को न सम्हाला तो तुम्हें हमेशा के लिए पछताना पड़ेगा क्योंकि इस नाम के साथ तुम्हारा और तुम्हारे नामी बाप का नाम भी डूब जाएगा।
आल्हा ने रुखेपन से जवाब दिया—हमें इसकी अब कुछ परवाह नहीं है।
हमारा और हमारे बाप का नाम तो उसी दिन डूब गया, जब हम बेकसूर महोबे से निकाल दिए गए।
महोबा मिट्टी में मिल जाय, चन्देलों को चिराग गुल हो जाय, अब हमें जरा भी परवाह नहीं है।
क्या हमारी सेवाओं का यही पुरस्कार था जो हमको दिया गया? हमारे बाप ने महोबे पर अपने प्राण न्यौछावर कर दिये, हमने गोड़ों को हराया और चन्देलों को देवगढ़ का मालिक बना दिया।
हमने यादवों से लोहा लिया और कठियार के मैदान में चन्देलों का झंडा गाड़ दिया।
मैंने इन्ही हाथों से कछवाहों की बढ़ती हुई लहर को रोका।
गया का मैदान हमीं ने जीता, रीवॉँ का घमण्ड हमीं ने तोड़ा।
मैंने ही मेवात से खिराज लिया।
हमने यह सब कुछ किया और इसका हमको यह पुरस्कार दिया गया है? मेरे बाप ने दस राजाओं को गुलामी का तौक पहनाया।
मैंने परमाल की सेवा में सात बार प्राणलेवा जख्म खाए, तीन बार मौत के मुँह से निकल आया।
मैने चालीस लड़ाइयॉँ लड़ी और कभी हारकर न आया।
ऊदल ने सात खूनी मार्के जीते।
हमने चन्देलों की बहादुरी का डंका बजा दिया।
चन्देलों का नाम हमने आसमान तक पहुँचा दिया और इसके यह पुरस्कार हमको मिला है? परमाल अब क्यों उसी दगाबाज माहिल को अपनी मदद के लिए नहीं बुलाते जिसकों खुश करने के लिए मेरा देश निकाला हुआ था ! 
जगना ने जवाब दिया—आल्हा ! यह राजपूतों की बातें नहीं हैं।
तुम्हारे बाप ने जिस राज पर प्राण न्यौछावर कर दिये वही राज अब दुश्मन के पांव तले रौंदा जा रहा है।
उसी बाप के बेटे होकर भी क्या तुम्हारे खून में जोश नहीं आता? वह राजपूत जो अपने मुसीबत में पड़े हुए राजा को छोड़ता है, उसके लिए नरक की आग के सिवा और कोई जगह नहीं है।
तुम्हारी मातृभूमि पर बर्बादी की घटा छायी हुई हैं।
तुम्हारी माऍं और बहनें दुश्मनों की आबरु लूटनेवाली निगाहों को निशाना बन रही है, क्या अब भी तुम्हारे खून में जोश नहीं आता? अपने देश की यह दुर्गत देखकर भी तुम कन्नौज में चैन की नींद सो सकते हो?
देवल देवी को जगना के आने की खबर हुई।
असने फौरन आल्हा को बुलाकर कहा—बेटा, पिछली बातें भूल जाओं और आज ही महोबे चलने की तैयारी करो।
आल्हा कुछ जबाव न दे सका, मगर ऊदल झुँझलाकर बोला—हम अब महोबे नहीं जा सकते।
क्या तुम वह दिन भूल गये जब हम कुत्तों की तरह महोबे से निकाल दिए गए? महोबा डूबे या रहे, हमारा जी उससे भर गया, अब उसको देखने की इच्छा नहीं हे।
अब कन्नौज ही हमारी मातृभूमि है।
राजपूतनी बेटे की जबान से यह पाप की बात न सुन सकी, तैश में आकर बोली—ऊदल, तुझे ऐसी बातें मुंह से निकालते हुए शर्म नहीं आती ? काश, ईश्वर मुझे बॉँझ ही रखता कि ऐसे बेटों की मॉँ न बनती।
क्या इन्हीं बनाफल वंश के नाम पर कलंक लगानेवालों के लिए मैंने गर्भ की पीड़ा सही थी? नालायको, मेरे सामने से दूर हो जाओं।
मुझे अपना मुँह न दिखाओं।
तुम जसराज के बेटे नहीं हो, तुम जिसकी रान से पैदा हुए हो वह जसराज नहीं हो सकता।
यह मर्मान्तक चोट थी।
शर्म से दोनों भाइयों के माथे पर पसीना आ गया।
दोनों उठ खड़े हुए और बोले- माता, अब बस करो, हम ज्यादा नहीं सुन सकते, हम आज ही महोबे जायेंगे और राजा परमाल की खिदमत में अपना खून बहायेंगे।
हम रणक्षेत्र में अपनी तलवारों की चमक से अपने बाप का नाम रोशन करेंगे।
हम चौहान के मुकाबिले में अपनी बहादुरी के जौहर दिखायेंगे और देवल देवी के बेटों का नाम अमर कर देंगे।
दोनों भाई कन्नौज से चले, देवल भी साथ थी।
जब वह रुठनेवाले अपनी मातृभूमि में पहुँचे तो सूखें धानों में पानी पड़ गया, टूटी हुई हिम्मतें बंध गयीं।
एक लाख चन्देल इन वीरों की अगवानी करने के लिए खड़े थे।
बहुत दिनों के बाद वह अपनी मातृभूमि से बिछुड़े हुए इन दोनों भाइयों से मिले।
ऑंखों ने खुशी के ऑंसू बहाए।
राजा परमाल उनके आने की खबर पाते ही कीरत सागर तक पैदल आया।
आल्हा और ऊदल दौड़कर उसके पांव से लिपट गए।
तीनों की आंखों से पानी बरसा और सारा मनमुटाव धुल गया।
दुश्मन सर पर खड़ा था, ज्यादा आतिथ्य-सत्कार का मौकर न था, वहीं कीरत सागर के किनारे देश के नेताओं और दरबार के कर्मचारियों की राय से आल्हा फौज का सेनापति बनाया गया।
वहीं मरने-मारने के लिए सौगन्धें खाई गई।
वहीं बहादुरों ने कसमें खाई कि मैदान से हटेंगे तो मरकर हटेंगें।
वहीं लोग एक दूसरे के गले मिले और अपनी किस्मतों को फैसला करने चले।
आज किसी की ऑंखों में और चेहरे पर उदासी के चिन्ह न थे, औरतें हॅंस-हँस कर अपने प्यारों को विदा करती थीं, मर्द हँस-हँसकर स्त्रियों से अलग होते थे क्योंकि यह आखिरी बाजी है, इसे जीतना जिन्दगी और हारना मौत है।
उस जगह के पास जहॉँ अब और कोई कस्बा आबाद है, दोनों फौजों को मुकाबला हुआ और अठारह दिन तक मारकाट का बाजार गर्म रहा।
खूब घमासान लड़ाई हुई।
पृथ्वीराज खुद लड़ाई में शरीक था।
दोनों दल दिल खोलकर लड़े।
वीरों ने खूब अरमान निकाले और दोनों तरफ की फौजें वहीं कट मरीं।
तीन लाख आदमियों में सिर्फ तीन आदमी जिन्दा बचे-एक पृथ्वीराज, दूसरा चन्दा भाट तीसरा आल्हा।
ऐसी भयानक अटल और निर्णायक लड़ाई शायद ही किसी देश और किसी युग में हुई हो।
दोनों ही हारे और दोनों ही जीते।
चन्देल और चौहान हमेशा के लिए खाक में मिल गए क्योंकि थानेसर की लड़ाई का फैसला भी इसी मैदान में हो गया।
चौहानों में जितने अनुभवी सिपाही थे, वह सब औरई में काम आए।
शहाबुद्दीन से मुकाबिला पड़ा तो नौसिखिये, अनुभवहीन सिपाही मैदान में लाये गये और नतीजा वही हुआ जो हो सकता था।
आल्हा का कुद पता न चला कि कहॉँ गया।
कहीं शर्म से डूब मरा या साधू हो गया।
जनता में अब तक यही विश्वास है कि वह जिन्दा है।
लोग कहते हैं कि वह अमर हो गया।
यह बिल्कुल ठीक है क्योंकि आल्हा सचमुच अमर है अमर है और वह कभी मिट नहीं सकता, उसका नाम हमेशा कायम रहेगा।

मैंने कहानियों और इतिहासो मे तकदीर के उलट फेर की अजीबो- गरीब दास्ताने पढी हैं ।
शाह को भिखमंगा और भिखमंगें को शाह बनते देखा है तकदीर एक छिपा हुआ भेद हैं ।
गालियों में टुकड़े चुनती हुई औरते सोने के सिंहासन पर बैठ गई और वह ऐश्वर्य के मतवाले जिनके इशारे पर तकदीर भी सिर झुकाती थी ,आन की शान में चील कौओं का शिकार बन गये है।
पर मेरे सर पर जो कुछ बीती उसकी नजीर कहीं नहीं मिलती आह उन घटानाओं को आज याद करतीहूं तो रोगटे खड़े हो जाते है ।
और हैरत होती है ।
कि अब तक मै क्यो और क्योंकर जिन्दा हूँ ।
सौन्दर्य लालसाओं का स्त्रोत हैं ।
मेरे दिल में क्या लालसाएं न थीं पर आह ,निष्ठूर भाग्य के हाथों में मिटीं ।
मै क्या जानती थी कि वह आदमी जो मेरी एक-एक अदा पर कुर्बान होता था एक दिन मुझे इस तरह जलील और बर्बाद करेगा ।
आज तीन साल हुए जब मैने इस घर में कदम रक्खा उस वक्त यह एक हरा भरा चमन था ।
मै इस चमन की बुलबूल थी , हवा में उड़ती थीख् डालियों पर चहकती थी , फूलों पर सोती थी ।
सईद मेरा था।
मै सईद की थी ।
इस संगमरमर के हौज के किनारे हम मुहब्बत के पासे खेलते थे ।
- तुम मेरी जान हो।
मै उनसे कहती थी –तुम मेरे दिलदार हो ।
हमारी जायदाद लम्बी चौड़ी थी।
जमाने की कोई फ्रिक,जिन्दगी का कोई गम न था ।
हमारे लिए जिन्दगी सशरीर आनन्द एक अनन्त चाह और बहार का तिलिस्म थी, जिसमें मुरादे खिलती थी ।
और ाखुशियॉँ हंसती थी जमाना हमारी इच्छाओं पर चलने वाला था।
आसमान हमारी भलाई चाहता था।
और तकदीर हमारी साथी थी।
एक दिन सईद ने आकर कहा-- मेरी जान, मै तुमसे एक विनती करने आया हूँ।
देखना, इन मुस्कराते हुए होंठों पर इनकार का हर्फ़ न आए।
मै चाहता हूँ कि अपनी सारी मिलकियत, सारी जायदाद तुम्हारे नाम चढ़वा दूँ, मेरे लिए तुम्हारी मुहब्बत काफ़ी है।
यही मेरे लिए सबसे बड़ी नेमत है मै अपनी हकीकत को मिटा देना चाहता हूँ।
मैं चाहता हूँ कि तुम्हारे दरवाज़े का फकीर बन करके रहूँ ।
तुम मेरी नूरजहॉँ बन जाओं; मैं तुम्हारा सलीम बनूंगा, और तुम्हारी मूंगे जैसी हथेली के प्यालों पर उम्र बसर करुंगा।
मेरी आँखें भर आयी।
खुशिंयाँ चोटी पर पहुँचकर आँसू की बूंद बन गयीं।
पर अभी पूरा साल भी न गुजरा था कि मुझे सईद के मिजाज में कुछ तबदीली नजर आने लगी ।
हमारे दरमियान कोई लड़ाई-झगड़ा या बदमजगी न हुई थी मगर अब वह सईद न था।
जिसे एक लमहे के लिए भी मेरी जुदाई दूभर थी वह अब रात की रात गयाब रहता ।
उसकी आंखो में प्रेम की वह उंमग न थी न अन्दाजों में वह प्यास ,न मिजाज में वह गर्मी।
कुछ दिनों तक इस रुखेपन ने मुझे खूब रुलाया।
मुहब्बत के मजे याद आ आकर तड़पा देते ।
मैने पढा थाकि प्रेम अमर होता है ।
क्या, वह स्त्रोत इतनी जल्दी सूख गया? आह, नहीं वह अब किसी दूसरे चमन को शादाब करता था।
आखिर मै भी सईद से आंखे चूराने लगी ।
बेदिली से नहीं, सिर्फ इसलिए कि अब मुझे उससे आंखे मिलाने की ताव न थी।
उस देखते ही महुब्बत के हजारों करिश्मे नजरो केसामने आ जाते और आंखे भर आती ।
मेरा दिल अब भी उसकी तरफ खिचंता था कभी – कभी बेअख्तियार जी चाहता कि उसके पैरों पर गिरुं और कहूं –मेरे दिलदार , यह बेरहमी क्यो ? क्या तुमने मुझसे मुहं फेर लिया है ।
मुझसे क्या खता हुई ? लेकिन इस स्वाभिमान का बुरा हो जो दीवार बनकर रास्ते में खड़ा हो जाता ।
यहां तक कि धीर-धीरे दिल में भी मुहब्बत की जगह हसद ने ले ली।
निराशा के धैर्य ने दिल को तसकीन दी ।
मेरे लिए सईद अब बीते हुए बसन्त का एक भूला हुआ गीत था।
दिल की गर्मी ठण्डी हो गयी ।
प्रेम का दीपक बुझ गया।
यही नही, उसकी इज्जत भी मेरे दिल से रुखसत हो गयी।
जिस आदमी के प्रेम के पवित्र मन्दिर मे मैल भरा हुंआ होवह हरगिज इस योग्य नही कि मै उसके लिए घुलूं और मरुं ।
एक रोज शाम के वक्त मैं अपने कमरे में पंलग पर पड़ी एक किस्सा पढ़ रही थी , तभी अचानक एक सुन्दर स्त्री मेरे कमरे मे आयी।
ऐसा मालूम हूआ कि जैसे कमरा जगमगा उठा ।
रुप की ज्योति ने दरो दीवार को रोशान कर दिया।
गोया अभी सफेदी हुईहैं उसकी अलंकृत शोभा, उसका खिला हुआ फूला जैसा लुभावना चेहरा उसकी नशीली मिठास, किसी तारीफ करुं मुझ पर एक रोब सा छा गया ।
मेरा रुप का घमंड धूल में मिल गया है।
मै आश्चर्य में थी कि यह कौन रमणी है और यहां क्योंकर आयी।
बेअख्तियार उठी कि उससे मिलूं और पूछूं कि सईद भी मुस्कराता हुआ कमरे में आया मैं समझ गयी कि यह रमणी उसकी प्रेमिका है।
मेरा गर्व जाग उठा ।
मैं उठी जरुर पर शान से गर्दन उठाए हुए आंखों में हुस्न के रौब की जगह घृणा का भाव आ बैठा ।
मेरी आंखों में अब वह रमणी रुप की देवी नहीं डसने वाली नागिन थी।
मै फिर चारपाई पर बैठगई और किताब खोलकर सामने रख ली- वह रमणी एक क्षण तक खड़ी मेरी तस्वीरों को देखती रही तब कमरे से निकली चलते वक्त उसने एक बार मेरी तरफ देखा उसकी आंखों से अंगारे निकल रहे थे ।
जिनकी किरणों में हिंसप्रतिशोध की लाली झलक रही थी ।
मेरे दिल में सवाल पैदा हुंआ- सईद इसे यहां क्यों लाया? क्या मेरा घमण्ड तोड़ने के लिए?
जायदाद पर मेरा नाम था पर वह केवल एक,भ्रम था, उस पर अधिकार पूरी तरह सईद का था।
नौकर भी उसी को अपना मालिक समझते थें और अक्सर मेरे साथ ढिठाई से पेश आते ।
मैं सब्र के साथ् जिन्दगी के दिन काट रही थी।
जब दिल में उमंगे न रहीं तो पीड़ा क्यों होती?
सावन का महीना था, काली घटा छायी हुई थी, और रिसझिम बूंदें पड़ रही थी।
बगीचे पर हसद का अंधेरा और सिहास दराख्तों पर जुगनुओ की चमक ऐसी मालूम होती थी जैसे कि उनके मुँह से चिनगारियॉँ जैसी आहें निकल रही हैं ।
मै देर तक हसद का यह तमाशा देखती रही ।
कीड़े एक साथ चमकते थे और एक साथ् बुझ जाते थे, गोया रोशानी की बाढें छूट रही है।
मुझे भी झूला झूलने और गाने का शौक हुआ।
मौसम की हालतें हसद के मारे हुए दिलों पर भरी अपना जादू कर जाती है ।
बगीचे में एक गोल बंगला था।
मै उसमें आई और बरागदे की एक कड़ी में झूला डलवाकर झूलने लगी ।
मुझे आज मालूम हुआ कि निराशा में भी एक आध्यात्मिक आनन्द होता है जिसका हाल उसको नही मालूम जिसकी इच्छा पूर्ण है।
मैं चाव से मल्हार गाने लगी।
सावन विरह और शोक का महीना है।
गीत में एक वियोगी हृदय की गाथा की कथा ऐसे दर्द भरे शब्दों बयान की गयी थी कि बरबस आँखों से आँसू टपकने लगे।
इतने में बाहर से एक लालटेन की रोशनी नज़र आई।
सईद और हसीना दोनों चले आ रहे थे ।
हसीना ने मेरे पास आकर कहा-- आज यहाँ नाच-रंग की महफ़िल सजेगी और शराब के दौर चलेंगे।
मैंने घृणा से कहा-– मुबारक हो।
हसीना-- बारहमासे और मल्हार की तानें उड़ेंगी।
साजिन्दे आ रहे है।
मैं-– शौक से।
हसीना-- तुम्हारा सीना हसद से चाक हो जाएगा।
सईद ने मुझ से कहा-- जुबैदा, तुम अपने कमरे में चली जाओ।
यह इस वक्त आपे में नहीं है।
हसीना ने मेरी तरफ लाल–लाल आँखें निकालकर कहा-- मैं तुम्हें अपने पैरों की धूल के बराबर भी नही समझती।
मुझे फिर जब्त न रहा ।
अकड़कर बोली-– और मै क्या समझती हूँ एक कुतिया, दूसरों की उगली हुई हडिडयों चिचोड़ती फिरती है ।
अब सईद के भी तेवर बदले।
मेरी तरफ़ भयानक आँखों से देखकर बोले-- जुबैदा, तुम्हारे सर पर शैतान तो नही सवार है?
सईद का यह जुमला मेरे जिगर में चुभ गया।
मैं तपड़ उठी।
जिन होंठों से हमेशा मुहब्बत और प्यार की बाते सुनी हों, उन्ही से यह ज़हर निकले और बिल्कुल बेकसूर! क्या मै ऐसी नाचीज और हकीर हो गयी हूँ कि एक बाज़ारू औरत भी मुझे छेड़कर गालियाँ दे सकती है।
और मेरा जबान खोलना मना! मेरे दिल में साल-भर से जो बुखार हो रहा था, वह उछल पड़ा।
मै झूले से उतर पड़ी और सईद की तरफ शिकायत-भरी निगाहों से देखकर बोली-– शैतान मेरे सर पर सवार हो या तुम्हारे सर पर, इसका फ़ैसला तुम ख़ुद कर सकते हों।
सईद , मै तुमको अब तक शरीफ़ और ग़ैरतवाला समझती थी, तुम खुद कर सकते हो ।
बेवफाई की, इसका मलाला मुझे जरुर था , मगर मैने सपनों में भी यह न सोचा था कि तुम गैरत से इतने खाली हो कि हया-फरोश औरत के पीछे मुझे इस तरह जलीज करोगें ।
इसका बदला तुम्हें खुदा से मिलेगा।
हसीना ने तेज होकर कहा- तू मुझे हया फरोश कहतीहै ?
मैं- बेशक कहतीहूँ।
सईद –और मै बेगैरत हूँ . ?
मैं – बेशक ! बेगैरत ही नहीं शोबदेबाज , मक्कार पापी सब कुछ ।
यह अल्फाज बहुत घिनावने है लेकिन मेरे गुस्से के इजहार के लिए काफी नहीं ।
मै यह बातें कह रही थी कि यकायक सईद केलम्बे तगडे , हटटे कटटे नौकर ने मेरी दोनो बाहें पकड़ ली और पलक मारते भर में हसीना ने झूले की रस्सियां उतार कर मुझे बरामदे के एकलोहे केखम्भे सेबाध दिया।
इस वक्त मेरे दिल में क्या ख्याल आ रहे थे ।
यह याद नहीं पर मेरी आंखो के सामने अंधेरा छा गया था ।
ऐसा मालूम होताथा कि यह तीनो इंसान नहीं यमदूतहै गूस्से की जगहदिल में डर समा गयाथा ।
इस वक्त अगर कोई रौबी ताकत मेरे बन्धनों को काट देती , मेरे हाथों में आबदार खंजर देदेती तो भी तो जमीन पर बैठकर अपनी जिल्लत और बेकसी पर आंसु बहाने केसिवा और कुछ न कर सकती।
मुझे ख्याल आताथाकि शायद खुदा की तरफ से मुझ परयह कहर नाजिल हुआ है।
शायद मेरी बेनमाजी और बेदीनी की यह सजा मिल रहा है।
मैं अपनी पिछली जिन्दगी पर निगाह डाल रही थी कि मुझसे कौन सी गलती हुई हौ जिसकी यह सजा है।
मुझे इस हालत में छोड़कर तीनो सूरते कमरे मेंचली गयीं ।
मैने समझा मेरी सजा खत्म हुई लेकिन क्या यह सब मुझे यो ही बधां रक्खेगे ? लौडियां मुझे इस हालत में देख ले तो क्या कहें? नहीं अब मैइस घर में रहने के काबिल ही नही ।
मै सोच रही थी कि रस्सियां क्योकर खालूं मगर अफसोस मुझे न मालूम थाकि अभी तक जो मेरी गति हुई है वह आने वाली बेरहमियो का सिर्फ बयाना है ।
मैअब तक न जानती थीकि वह छोटा आदमी कितना बेरहम , कितना कातिल है मै अपने दिल से बहस कररही थी कि अपनी इस जिल्लत मुझ पर कहां तक है अगर मैंे हसीना की उन दिल जलाने वाली बातों को जबाव न देती तो क्या यह नौबत ,न आती ? आती और जरुर आती।
वहा काली नागिन मुझे डसने का इरादा करके चली ,थी इसलिए उसने ऐसे दिलदुखाने वाले लहजे में ही बात शुरु की थी ।
मै गुस्से मे आकर उसको लान तान करुँ और उसे मुझें जलील करने का बहाना मिल जाय।
पानी जोर से बरसने लगा, बौछारो से मेरा सारा शरीर तर हो गया था।
सामने गहरा अंधेरा था।
मैं कान लगाये सुन रही थी कि अन्दर क्या मिसकौट हो रही है मगर मेह की सनसनाहट के कारण आवाजे साफ न सुनायी देती थी ।
इतने लालटेन फिर से बरामदे मेआयी और तीनो उरावनी सूरते फिर सामने आकर खड़ी हो गयी ।
अब की उस खून परी के हाथो में एक पतली सी कमची थी उसके तेवर देखकर मेरा खून सर्द हो गया ।
उसकी आंखो मे एक खून पीने वाली वहशत एक कातिल पागलपन दिखाई दे रहा था।
मेरी तरफ शरारत –भरी नजरो सेदेखकर बोली बेगम साहबा ,मै तुम्हारी बदजबानियो का ऐसा सबक देना चाहती हूं ।
जो तुम्हें सारी उम्र याद रहे ।
और मेरे गुरु ने बतलाया है कि कमची सेज्यादा देर तक ठहरने वाला और कोई सबक नहीं होता ।
यह कहकर उस जालिम ने मेरी पीठ पर एक कमची जोर से मारी।
मै तिलमिया गयी मालूम हुआ ।
कि किसी ने पीठ परआग की चिरगारी रख दी ।
मुझेसे जब्त न हो सका मॉँ बाप ने कभी फूल की छड़ी से भीन मारा था।
जोर से चीखे मार मारकर रोने लगी ।
स्वाभिमान , लज्जा सब लुप्त हो गयी ।
कमची की डरावनी और रौशन असलियत के सामने और भावनाएं गायब हो गयीं ।
उन हिन्दु देवियो क दिल शायद लोहे के होते होगे जो अपनी आन पर आग में कुद पड़ती थी ।
मेरे दिल पर तो इस दिल पर तो इस वक्त यही खयाल छाया हुआ था कि इस मुसीबत से क्योकर छुटकारा हो सईद तस्वीर की तरह खामोश खड़ा था।
मैं उसक तरफ फरियाद कीआंखे से देखकर बड़े विनती केस्वर में बोली – सईद खुदा क लिए मुझे इस जालिम सेबचाओ ,मै तुम्हारे पैरो पडती हूँ ख्, तुम मुझे जहर दे दो, खंजर से गर्दन काट लो लेकिन यह मुसीबत सहने की मुझमें ताब नहीं ।
उन दिलजोइयों को याद करों, मेरी मुहब्बत का याद करो, उसी क सदके इस वक्त मुझे इस अजाब से बचाओ, खुदा तुम्हें इसका इनाम देगा ।
सईद इन बातो से कुछ पिंघला।
हसीना की तरह डरी हुई आंखों से देखकर बोला- जरीना मेरे कहने से अब जाने दो ।
मेरी खातिर से इन पर रहम करो।
ज़रीना तेर बदल कर बोली- तुम्हारी ख़ातिर से सब कुछ कर सकती हूं, गालियां नहीं बर्दाश्त कर सकती।
सईद –क्या अभी तुम्हारे खयाल में गालियों की काफी सजा नहीं हुई?
जरीना- तब तो आपने मेरी इज्जत की खूब कद्र की! मैने रानियों से चिलमचियां उठवायी है, यह बेगम साहबा है किस ख्याल में? मै इसे अगर
कुछ छुरी से काटूँ तब भ्ज्ञी इसकी बदजबानियों की काफ़ी सजा न होगी।
सईद-मुझसे अब यह जुल्म नहीं देखा जाता।
ज़रीना-आंखे बन्द कर लो।
सईद- जरीना, गुस्सा न दिलाओ, मैं कहता हूँ, अब इन्हें माफ़ करो।
ज़रीना ने सईद को ऐसी हिकारत-भरी आंखों से देखा गोया वह उसका गुलाम है।
खुदा जाने उस पर उसने क्या मन्तर मार दिया था कि उसमें ख़ानदानी ग़ैरत और बड़ाई ओ इन्सानियत का ज़रा भी एहसास बाकी न रहा था।
वह शायद उसे गुस्से जैसे मर्दानास जज्बे के क़ाबिल ही न समझती थी।
हुलिया पहचानने वाले कितनी गलती करते हैं क्योंकि दिखायी कुछ पड़ता है, अन्दर कुछ होता है ! बाहर के ऐसे सुन्दर रुप के परदे में इतनी बेरहमी, इतनी निष्ठुरता ! कोई शक नहीं, रुप हुलिया पहचानने की विद्या का दुशमन है।
बोली – अच्छा तो अब आपको मुझ पर गुस्सा आने लगा ! क्यों न हो, आखिर निकाह तो आपने बेगम ही से किया है।
मैं तो हया- फरोश कुतिया ही ठहरी ! 
सईद- तुम ताने देती हो और मुझसे यह खून नहीं देखा जाता।
ज़रीना – तो यह क़मची हाथ में लो, और इसे गिनकर सौ लगाओ।
गुस्सा उतर जाएगा, इसका यही इलाज है।
ज़रीना – फिर वही मजाक़।
ज़रीना- नहीं, मैं मज़ाक नहीं करती।
सईद ने क़मची लेने को हाथ बढ़ाया मगर मालूम नहीं जरीना को कया शुबहा पैदा हुआ, उसने समझा शायद वह क़ मची को तोड़ कर फेंक देंगे।
कमची हटा ली और बोली- अच्छा मुझसे यह दगा ! तो लो अब मैं ही हाथों की सफाई दिखाती हूँ।
यह कहकर उसे बेदर्द ने मुझे बेतहाशा कमचियां मारना शुरु कीं।
मैं दर्द से ऐंठ-ऐंठकर चीख रही थी।
उसके पैरों पड़ती थी, मिन्नते करती थी, अपने किये पर शमिन्दा थी, दुआएं देती थी, पीर और पैगम्बर का वास्ता देती थी, पर उस क़ातिल को ज़रा भी रहम न आता था।
सईद काठ के पुतले की तरह दर्दोसितम का यह नज्जारा आंखो से देख रहा था और उसको जोश न आता था।
शायद मेरा बड़े-से-बड़े दुश्मन भी मेरे रोने-धोने पर तरस खातां मेरी पीठ छिलकर लहू-लुहान हो गयी, जख़म पड़ते थे, हरेक चोट आग के शोले की तरह बदन पर लगती थी।
मालूम नहीं उसने मुझे कितने दर्रे लगाये, यहां तक कि क़मची को मुझ पर रहम आ गया, वह फटकर टूट गयी।
लकड़ी का कलेजा फट गया मगर इन्सान का दिल न पिघला।
मुझे इस तरह जलील और तबाह करके तीनों ख़बीस रुहें वहां से रुखसत हो गयीं।
सईद के नौकर ने चलते वक्त मेरी रस्सियां खोल दीं।
मैं कहां जाती ? उस घर में क्योंकर क़दम रखती ?
मेरा सारा जिस्म नासूर हो रहा था लेकिन दिल नके फफोले उससे कहीं ज्यादा जान लेवा थे।
सारा दिल फफोलों से भर उठा था।
अच्छी भावनाओं के लिए भी जगह बाक़ी न रही थी।
उस वक्त मैं किसी अंधे को कुंए में गिरते देखती तो मुझे हंसी आती, किसी यतीम का दर्दनाक रोना सुनती तो उसका मुंह चिढ़ाती।
दिल की हालत में एक ज़बर्दस्त इन् कालाब हो गया था।
मुझे गुस्सा न था, गम न था, मौत की आरजू न थी, यहां तक कि बदला लेने की भावना न थी।
उस इन्तहाई जिल्लत ने बदला लेने की इच्छा को भी खत्म कर दिया थरा।
हालांकि मैं चाहती तो कानूनन सईद को शिकंजे में ला सकती थी , उसे दाने-दाने के लिए तरसा सकती थी लेकिन यह बेइज्ज़ती, यह बेआबरुई, यह पामाली बदले के खयाल के दायरे से बाहर थी।
बस, सिर्फ़ एक चेतना बाकी थी और वह अपमान की चेतना थी।
मैं हमेशा के लिए ज़लील हो गयी।
क्या यह दाग़ किसी तरह मिट सकता था ? हरगिज नहीं।
हां, वह छिपाया जा सकता था और उसकी एक ही सूरत थी कि जिल्लत के काले गड्डे में गिर पडूँ ताकि सारे कपड़ों की सियाही इस सियाह दाग को छिपा दे।
क्या इस घर से बियाबान अच्छा नहीं जिसके पेंदे में एक बड़ा छेद हो गया हो? इस हालत में यही दलील मुझ पर छा गयी।
मैंने अपनी तबाही को और भी मुकम्मल, अपनी जिल्लत को और भी गहरा, आने काले चेहरे को और ळभी काला करने का पक्का इरादा कर लिया।
रात-भर मैं वहीं पड़ी कभी दर्द से कराहती और कभी इन्हीं खयालात में उलझती रही।
यह घातक इरादा हर क्षण मजबूत से और भी मजबूत होता जाता था।
घर में किसी ने मेरी खबर न ली।
पौ फटते ही मैं बाग़ीचे से बाहर निकल आयी, मालूम नहीं मेरी लाज-शर्म कहां गायब हो गयी थी।
जो शख्स समुन्दर में ग़ोते खा चुका हो उसे ताले- तलैयों का क्या डर ? मैं जो दरो-दीवार से शर्माती थी, इस वक्त शहर की गलियों में बेधड़क चली जा रही थी-चोर कहां, वहीं जहां जिल्लत की कद्र है, जहां किसी पर कोई हंसने वाला नहीं, जहां बदनामी का बाज़ार सजा हुआ है, जहां हया बिकती है और शर्म लुटती है !
इसके तीसरे दिन रुप की मंडी के एक अच्छे हिस्से में एक ऊंचे कोठे पर बैठी हुई मैं उस मण्डी की सैर कर रही थी।
शाम का वक्त था, नीचे सड़क पर आदमियों की ऐसी भीड़ थी कि कंधे से कंधा छिलता था।
आज सावन का मेला था, लोग साफ़-सुथरे कपड़ पहने क़तार की क़तार दरिया की तरफ़ जा रहे थे।
हमारे बाज़ार की बेशकीमती जिन्स भी आज नदी के किनारे सजी हुई थी।
कहीं हसीनों के झूले थे, कहीं सावन की मीत, लेकिन मुझे इस बाज़ार की सैर दरिया के किनारे से ज्यादा पुरलुत्फ मालूम होती थी, ऐसा मालूम होता है कि शहर की और सब सड़कें बन्द हो गयी हैं, सिर्फ़ यही तंग गली खुली हुई है और सब की निगाहें कोठों ही की तरफ़ लगी थीं ,गोया वह जमीन पर नहीं चल रहें हैं, हवा में उड़ना चाहते हैं।
हां, पढ़े-लिखे लोगों को मैंने इतना बेधड़क नहीं पाया।
वह भी घूरते थे मगर कनखियों से।
अधेड़ उम्र के लोग सबसे ज्यादा बेधड़क मालूम होते थे।
शायद उनकी मंशा जवानी के जोश को जाहिर करना था।
बाजार क्या था एक लम्बा-चौड़ा थियेटर था, लोग हंसी-दिल्लगी करते थे, लुत्फ उठाने के लिए नहीं, हसीनों को सुनाने के लिए।
मुंह दूसरी तरफ़ था, निगाह किसी दूसरी तरफ़।
बस, भांडों और नक्कालों की मजलिस थी।
यकायक सईद की फिंटन नजर आयी।
मैं रउस पर कई बार सैर कर चुकी थी।
सईद अच्छे कपड़े पहने अकड़ा हुआ बैठा था।
ऐसा सजीला, बांका जवान सारे शहर में न था, चेहरे-मोहरे से मर्दानापन बरसता था।
उसकी आंख एक बारे मेरे कोठे की तरफ़ उठी और नीचे झुक गयी।
उसके चेहरे पर मुर्दनी- सी छा गयी जेसे किसी जहरीले सांप ने काट खाया हो।
उसने कोचवान से कुछ कहा, दम के दम में फ़िटन हवा हो गयी।
इस वक्त उसे देखकर मुझे जो द्वेषपूर्ण प्रसन्नता हुई, उसके सामने उस जानलेवा दर्द की कोई हक़ीक़त न थी।
मैंने जलील होकर उसे जलील कर दिया।
यक कटार कमचियों से कहीं ज्यादा तेज थी।
उसकी हिम्मत न थी कि अब मुझसे आंख मिला सके।
नहीं, मैंने उसे हरा दिया, उसे उम्र-भर के दिलए कैद में डाल दिया।
इस कालकोठरी से अब उसका निकलना गैर-मुमकिन था क्योंकि उसे अपने खानदान के बड़प्पन का घमण्ड था।
दूसरे दिन भोर में खबर मिली कि किसी क़ातिल ने मिर्जा सईद का काम तमाम कर दिया।
उसकी लाश उसीर बागीचे के गोल कमरे में मिलीं सीने में गोली लग गयी थी।
नौ बजे दूसरे खबर सुनायी दी, जरीना को भी किसी ने रात के वक्त़ क़त्ल कर डाला था।
उसका सर तन जुदा कर दिया गया।
बाद को जांच-पड़ताल से मालूम हुआ कि यह दोनों वारदातें सईद के ही हाथों हुई।
उसने पहले जरीना को उसके मकान पर क़त्ल किया और तब अपने घर आकर अपने सीने में गोली मारी।
इस मर्दाना गैरतमन्दी ने सईद की मुहब्बत मेरे दिल में ताजा कर दी।
शाम के वक्त़ मैं अपने मकान पर पहुँच गयी।
अभी मुझे यहां से गये हुए सिर्फ चार दिन गुजरे थे मगर ऐसा मालूम होता था कि वर्षों के बाद आयी हूँ।
दरोदीवार पर हसरत छायी हुई थी।
मै।
ने घर में पांव रक्खा तो बरबस सईद की मुस्कराती हुई सूरत आंखों के सामने आकर खड़ी हो गयी-वही मर्दाना हुस्न, वहीं बांकपन, वहीं मनुहार की आंखे।
बेअख्तियार मेरी आंखे भर आयी और दिल से एक ठण्डी आह निकल आयी।
ग़म इसका न था कि सईद ने क्यों जान दे दी।
नहीं, उसकी मुजरिमाना बेहिसी और रुप के पीछे भागना इन दोनों बातों को मैं मरते दम तक माफ़ न करुंगी।
गम यह था कि यह पागलपन उसके सर में क्यों समाया ? इस वक्त दिल की जो कैफ़ियत है उससे मैं समझती हूँ कि कुछ दिनों में सईद की बेवफाई और बेरहमी का घाव भर जाएगा, अपनी जिल्लत की याद भी शायद मिट जाय, मगर उसकी चन्दरोजा मुहब्बत का नक्श बाकी रहेगा और अब यसही मेरी जिन्दगी का सहारा है।

मानसरोवर भाग- 
दफ्तर का बाबू एक बेजबान जीव है।
मजदूरों को ऑंखें दिखाओ, तो वह त्योरियॉँ बदल कर खड़ा हो जायकाह।
कुली को एक डाँट बताओं, तो सिर से बोझ फेंक कर अपनी राह लेगा।
किसी भिखारी को दुत्कारों, तो वह तुम्हारी ओर गुस्से की निगहा से देख कर चला जायेगा।
यहॉँ तक कि गधा भी कभी-कभी तकलीफ पाकर दो लत्तियॉँ झड़ने लगता हे; मगर बेचारे दफ्तर के बाबू को आप चाहे ऑंखे दिखायें, डॉँट बतायें, दुत्कारें या ठोकरें मारों, उसक माथे पर बल न आयेगा।
उसे अपने विकारों पर जो अधिपत्य होता हे, वह शायद किसी संयमी साधु में भी न हो।
संतोष का पुतला, सब्र की मूर्ति, सच्चा आज्ञाकारी, गरज उसमें तमाम मानवी अच्छाइयाँ मौजूद होती हें।
खंडहर के भी एक दिन भग्य जाते हे दीवाली के दिन उस पर भी रोशनी होती है, बरसात में उस पर हरियाली छाती हे, प्रकृति की दिलचस्पियों में उसका भी हिस्सा है।
मगर इस गरीब बाबू के नसीब कभी नहीं जागते।
इसकी अँधेरी तकदीर में रोशनी का जलावा कभी नहीं दिखाई देता।
इसके पीले चेहरे पर कभी मुस्कराहट की रोश्नी नजर नहीं आती।
इसके लिए सूखा सावन हे, कभी हरा भादों नहीं।
लाला फतहचंद ऐसे ही एक बेजबान जीव थे।
कहते हें, मनुष्य पर उसके नाम का भी असर पड़ता है।
फतहचंद की दशा में यह बात यथार्थ सिद्ध न हो सकी।
यदि उन्हें हारचंद कहा जाय तो कदाचित यह अत्युक्ति न होगी।
दफ्तर में हार, जिंदगी में हार, मित्रों में हार, जीतन में उनके लिए चारों ओर निराशाऍं ही थीं।
लड़का एक भी नहीं, लड़कियॉँ ती; भाई एक भी नहीं, भौजाइयॉँ दो, गॉँठ में कौड़ी नहीं, मगर दिल में आया ओर मुरव्वत, सच्चा मित्र एक भी नहीं—जिससे मित्रता हुई, उसने धोखा दिया, इस पर तंदुरस्ती भी अच्छी नहीं—बत्तीस साल की अवस्था में बाल खिचड़ी हो गये थे।
ऑंखों में ज्योंति नहीं, हाजमा चौपट, चेहरा पीला, गाल चिपके, कमर झुकी हुई, न दिल में हिम्मत, न कलेजे में ताकत।
नौ बजे दफ्तर जाते और छ: बजे शाम को लौट कर घर आते।
फिर घर से बाहर निकलने की हिम्मत न पड़ती।
दुनिया में क्या होता है; इसकी उन्हें बिलकुल खबर न थी।
उनकी दुनिया लोक-परलोक जो कुछ था, दफ्तर था।
नौकरी की खैर मनाते और जिंदगी के दिन पूरे करते थे।
न धर्म से वास्ता था, न दीन से नाता।
न कोई मनोरंजन था, न खेल।
ताश खेले हुए भी शायद एक मुद्दत गुजर गयी थी।
जाड़ो के दिन थे।
आकाश पर कुछ-कुछ बादल थे।
फतहचंद साढ़े पॉँच बजे दफ्तर से लौटै तो चिराग जल गये थे।
दफ्तर से आकर वह किसी से कुछ न बोलते; चुपके से चारपाई पर लेट जाते और पंद्रह-बीस मिनट तक बिना हिले-डुले पड़े रहते तब कहीं जाकर उनके मुँह से आवाज निकलती।
आज भी प्रतिदिन की तरह वे चुपचाप पड़े थे कि एक ही मिनट में बाहर से किसी ने पुकारा।
छोटी लड़की ने जाकर पूछा तो मालूम हुआ कि दफ्तर का चपरासी है।
शारदा पति के मुँह-हाथ धाने के लिए लोटा-गिलास मॉँज रही थी।
बोली—उससे कह दे, क्या काम है।
अभी तो दफ्तर से आये ही हैं, और बुलावा आ गया है?
चपरासी ने कहा है, अभी फिर बुला लाओ।
कोई बड़ा जरूरी काम है।
फतहचंद की खामोशी टूट गयी।
उन्होंने सिर उठा कर पूछा—क्या बात है?
शारदा—कोई नहीं दफ्तर का चपरासी है।
फतहचंद ने सहम कर कहा—दफ्तर का चपरासी! क्या साहब ने बुलाया है?
शारदा—हॉँ, कहता हे, साहब बुला रहे है।
यहॉँ कैसा साहब हे तुम्हारार जब देखा, बुलाया करता है? सबेरे के गए-गए अभी मकान लौटे हो, फिर भी बुलाया आ गया! 
फतहचंद न सँभल कर कहा—जरा सुन लूँ, किसलिए बुलाया है।
मैंने सब काम खतम कर दिया था, अभी आता हूँ।
शारदा—जरा जलपान तो करते जाओ, चपरासी से बातें करने लगोगे, तो तुम्हें अन्दर आने की याद भी न रहेंगी।
यह कह कर वह एक प्याली में थोड़ी-सी दालमोट ओर सेव लायी।
फतहचंद उठ कर खड़े हो गये, किन्तु खाने की चीजें देख करह चारपाई पर बैठ गये और प्याली की ओर चाव से देख कर चारपाई पर बैठ गये ओर प्याली की ओर चाव से देख कर डरते हुए बोले—लड़कियों को दे दिया है न?
शारदा ने ऑंखे चढ़ाकर कहा—हॉँ-हॉँ; दे दिया है, तुम तो खाओ।
इतने में छोटी में चपरासी ने फिर पुकार—बाबू जी, हमें बड़ी देर हो रही हैं।
शारदा—कह क्यों नहीं दते कि इस वक्त न आयेंगें
फतहचन्द ने जल्दी-जल्दी दालमोट की दो-तीन फंकियॉँ लगायी, एक गिलास पानी पिया ओर बाहर की तरफ दौड़े।
शारदा पान बनाती ही रह गयी।
चपरासी ने कहा—बाबू जी! आपने बड़ी देर कर दी।
अब जरा लपक ेचलिए, नहीं तो जाते ही डॉँट बतायेगा।
फतहचन्द ने दो कदम दौड़ कर कहा—चलेंगे तो भाई आदमी ही की तरह चाहे डॉँट लगायें या दॉँत दिखायें।
हमसे दौड़ा नहीं जाता।
बँगले ही पर है न?
चपरासी—भला, वह दफ्तर क्यों आने लगा।
बादशाह हे कि दिल्लगी?
चपरासी तेज चलने का आदी था।
बेचारे बाबू फतहचन्द धीरे-धीरे जाते थे।
थोड़ी ही दूर चल कर हॉँफ उठे।
मगर मर्द तो थे ही, यह कैसे कहते कि भाई जरा और धीरे चलो।
हिम्मत करके कदम उठातें जाते थें यहॉँ तक कि जॉँघो में दर्द होने लगा और आधा रास्ता खतम होते-होते पैरों ने उठने से इनकार कर दिया।
सारा
शरीर पसीने से तर हो गया।
सिर में चक्कर आ गया।
ऑंखों के सामने तितलियॉँ उड़ने लगीं।
चपरासी ने ललकारा—जरा कदम बढ़ाय चलो, बाबू!
फतहचन्द बड़ी मुश्किल से बोले—तुम जाओ, मैं आता हूँ।
वे सड़क के किनारे पटरी पर बैठ गये ओर सिर को दोनों हाथों से थाम कर दम मारने लगें चपरासी ने इनकी यह दशा देखी, तो आगे बढ़ा।
फतहचन्द डरे कि यह शैतान जाकर न-जाने साहब से क्या कह दे, तो गजब ही हो जायगा।
जमीन पर हाथ टेक कर उठे ओर फिर चलें मगर कमजोरी से शरीर हॉँफ रहा था।
इस समय कोइ्र बच्चा भी उन्हें जमीन पर गिरा सकता थां बेचारे किसी तरह गिरते-पड़ते साहब बँगलें पर पहुँचे।
साहब बँगले पर टहल रहे थे।
बार-बार फाटक की तरफ देखते थे और किसी को अतो न देख कर मन में झल्लाते थे।
चपरासी को देखते ही ऑंखें निकाल कर बोल—इतनी देर कहॉँ था?
चपरासी ने बरामदे की सीढ़ी पर खड़े-खड़े कहा—हुजूर! जब वह आयें तब तो; मै दौड़ा चला आ रहा हूँ।
साहब ने पेर पटक कर कहा—बाबू क्या बोला?
चपरासी—आ रहे हे हुजूर, घंटा-भर में तो घर में से निकले।
इतने में पुतहचन्द अहाते के तार के उंदर से निकल कर वहॉँ आ पहुँचे और साहब को सिर झुक कर सलाम किया।
साहब ने कड़कर कहा—अब तक कहॉँ था?
फतहचनद ने साहब का तमतमाया चेहरा देखा, तो उनका खून सूख गया।
बोले—हुजूर, अभी-अभी तो दफ्तर से गया हूँ, ज्यों ही चपरासी ने आवाज दी, हाजिर हुआ।
साहब—झूठ बोलता है, झूठ बोलता हे, हम घंटे-भर से खड़ा है।
फतहचन्द—हुजूर, मे झूठ नहीं बोलता।
आने में जितनी देर हो गयी होस, मगर घर से चलेन में मुझे बिल्कुल देर नहीं हुई।
साहब ने हाथ की छड़ी घुमाकर कहा—चुप रह सूअर, हम घण्टा-भर से खड़ा हे, अपना कान पकड़ो!
फतहचन्द ने खून की घँट पीकर कहा—हुजूर मुझे दस साल काम करते हो गए, कभी.....।
साहब—चुप रह सूअर, हम कहता है कि अपना कान पकड़ो!
फतहचन्द—जब मैंने कोई कुसूर किया हो?
साहब—चपरासी! इस सूअर का कान पकड़ो।
चपरासी ने दबी जबान से कहा—हुजूर, यह भी मेरे अफसर है, मै इनका कान कैसे पकडूँ?
साहब—हम कहता है, इसका कान पकड़ो, नहीं हम तुमको हंटरों से मारेगा।
चपरासी—हुजूर, मे याहँ नौकरी करने आया हूँ, मार खाने नहीं।
मैं भी इज्जतदार आदमी हूँ।
हुजूर, अपनी नौकरी ले लें! आप जो हुक्म दें, वह बजा लाने को हाजिर हूँ, लेकिन किसी की इज्जत नहीं बिगाड़ सकता।
नौकरी तो चार दिन की है।
चार दिन के लिए क्यों जमाने-भर से बिगाड़ करें।
साहब अब क्रोध को न बर्दाश्त करसके।
हंटर लेकर दौड़े।
चपरासी ने देखा, यहॉँ खड़ रहने में खैरियत नहीं है, तो भाग खड़ा हुआ।
फतहचन्द अभी तक चुपचाप खड़े थे।
चपरासी को न पाकर उनके पास आया और उनके दोनों कान पकड़कर हिला दिया।
बोला—तुम सूअर गुस्ताखी करता है? जाकर आफिस से फाइल लाओ।
फतहचन्द ने कान हिलाते हुए कहा—कौन-सा फाइल? तुम बहरा हे सुनता नहीं? हम फाइल मॉँगता है।
फतहचन्द ने किसी तरह दिलेर होकर कहा—आप कौन-सा फाइल मॉगते हें?
साहब—वही फाइल जो हम माँगता हे।
वही फाइल लाओ।
अभी लाओं वेचारे फतहचन्द को अब ओर कुछ पूछने की हिम्मत न हुई साहब बहादूर एक तो यों ही तेज-मिजाज थे, इस पर हुकूमत का घमंड ओर सबसे बढ़कर शराब का नशा।
हंटर लेकर पिल पड़ते, तो बेचार क्या कर लेते? चुपके से दफ्तर की तरफ चल पड़े।
साहब ने कहा—दौड़ कर जाओ—दौड़ो।
फतहचनद ने कहा—हुजूर, मुझसे दौड़ा नहीं जाता।
साहब—ओ, तुम बहूत सुस्त हो गया है।
हम तुमको दौड़ना सिखायेगा।
दौड़ो (पीछे से धक्का देकर) तुम अब भी नहीं दौड़ेगा?
यह कह कर साहब हंटर लेने चले।
फतहचन्द दफ्तर के बाबू होने पर भी मनुष्य ही थे।
यदि वह बलवान होंते, तो उस बदमाश का खून पी जाते।
अगर उनके पास कोई हथियार होता, तो उस पर परूर चला देते; लेकिन उस हालत में तो मार खाना ही उनकी तकदीर में लिखा था।
वे बेतहाश भागे और फाटक से बाहर निकल कर सड़क पर आ गये।
फतहचनद दफ्तर न गये।
जाकर करते ही क्या? साहब ने फाइल का नाम तक न बताया।
शायद नशा में भूल गया।
धीरे-धीरे घर की ओर चले, मगर इस बेइज्जती ने पैरों में बेड़िया-सी डाल दी थीं।
माना कि वह शारीरिक बल में साहब से कम थे, उनके हाथ में कोई चीज भी न थी, लेकिन क्या वह उसकी बातों का जवाब न दे सकते थे? उनके पैरो में जूते तो थे।
क्या वह जूते से काम न ले सकते थे? फिर क्यों उन्होंने इतनी जिल्लत बर्दाश्त की?
मगर इलाज की क्या था? यदि वह क्रोध में उन्हें गोली मार देता, तो उसका क्या बिगड़ता।
शायद एक-दो महीने की सादी कैद हो जाती।
सम्भव है, दो-चार सौ रूपये जुर्माना हो जात।
मगर इनका परिवार तो मिट्टी में मिल जाता।
संसार में कौन था, जो इनके स्त्री-बच्चों की खबर लेता।
वह किसके दरवाजे हाथ फैलाते? यदि उसके पास इतने रूपये होते, जिसे उनके कुटुम्ब का पालन हो जाता, तो वह आज इतनी जिल्लत न सहते।
या तो मर ही जाते, या उस शैतान को कुछ सबक ही दे देते।
अपनी जान का उन्हें डर न था।
जिन्दगी में ऐसा कौन सुख था, जिसके लिए वह इस तरह डरते।
ख्याल था सिर्फ परिवार के बरबाद हो जाने का।
आज फतहचनद को अपनी शारीरिक कमजोरी पर जितना दु:ख हुआ, उतना और कभी न हुआ था।
अगर उन्होंने शुरू ही से तन्दुरूस्ती का ख्याल रखा होता, कुछ कसरत करते रहते, लकड़ी चलाना जानते होते, तो क्या इस शैतान की इतनी हिम्मत होती कि वह उनका कान पकड़ता।
उसकी ऑंखें निकला लेते।
कम से कम दन्हें घर से एक छुरी लेकर चलना था! ओर न होता, तो दो-चार हाथ जमाते ही—पीछे देखा जाता, जेल जाना ही तो होता या और कुछ?
वे ज्यों-ज्यों आगे बढ़ते थे, त्यों-त्यों उनकी तबीयत अपनी कायरता और बोदेपन पर औरभी झल्लाती थीं अगर वह उचक कर उसके दो-चार थप्पड़ लगा देते, तो क्या होता—यही न कि साहब के खानसामें, बैरे सब उन पर पिल पड़ते ओर मारते-मारते बेदम कर देते।
बाल-बच्चों के सिर पर जो कुछ पड़ती—पड़ती।
साहब को इतना तो मालूम हो जाता कि गरीब को बेगुनाह जलील करना आसान नही।
आखिर आज मैं मर जाऊँ, तो क्या हो? तब कौन मेरे बच्चों का पालन करेंगा? तब उनके सिर जो कुछ पड़ेगी, वह आज ही पड़ जाती, तो क्या हर्ज था।
इस अन्तिम विचार ने फतहचन्द के हृदय में इतना जोश भर दिया कि वह लौट पड़े ओर साहब से जिल्लत का बदला लेने के लिए दो-चार कदम चले, मगर फिर खयाल आया, आखिर जो कुछ जिल्लत होनी थी; वह तो हो ही ली।
कौन जाने, बँगले पर हो या क्लब चला गया हो।
उसी समय उन्हें शारदा की बेकसी ओर बच्चों का बिना बाप के जाने का खयाल भी आ गया।
फिर लौटे और घर चले।
घर में जाते ही शारदा ने पूछा—किसलिए बुलाया था, बड़ी देर हो गयी?
फतहचन्द ने चारपाई पर लेटते हुए कहा—नशे की सनक थी, और क्या? शैतान ने मुझे गालियॉँ दी, जलील कियां बसस, यहीं रट लगाए हुए था कि देर क्यों की? निर्दयी ने चपरासी से मेरा कान पकड़ने को कहा।
शारदा ने गुस्से में आकर कहा—तुमने एक जूता उतार कर दिया नहीं सूआर को?
फतहचन्द—चपरासी बहुत शरीफ है।
उसने साफ कह दिया—हुजूर, मुझसे यह काम न होगा।
मेंने भले आदमियों की इज्जत उतारने के लिए नौकरी नहीं की थी।
वह उसी वक्त सलाम करके चला गया।
शारदा—यही बहादुरी हे।
तुमने उस साहब को क्यों नही फटकारा?
फतहचन्द—फटकारा क्यों नहीं—मेंने भी खूब सुनायी।
वह छड़ी लेकर दौड़ा—मेने भी जूता सँभाला।
उसने मुझे छड़ियॉँ जमायीं—मैंने भी कई जूते लगाये!
शारदा ने खुश होकर कहा—सच? इतना-सा मुँह हो गया होगा उसका! 
फतहचन्द—चेहरे पर झाडू-सी फिरी हुई थी।
शारदा—बड़ा अच्छा किया तुमने ओर मारना चाहिए था।
मे होती, तो बिना जान लिए न छोड़ती।
फतहचन्द—मार तो आया हूँ; लेकिन अब खैरियत नहीं है।
देखो, क्या नतीजा होता है? नौकरी तो जायगी ही, शायद सजा भी काटनी पड़े।
शारदा—सजा क्यों काटनी पड़ेगी? क्या कोई इंसाफ करने वाला नहीं है? उसने क्यों गालियॉँ दीं, क्यों छड़ी जमायी?
फतहचन्द—उसने सामने मेरी कौन सुनेगा? अदालत भी उसी की तरफ हो जायगी।
शारदा—हो जायगी, हो जाय; मगर देख लेना अब किसी साहब की यह हिम्मत न होगी कि किसी बाबू को गालियॉँ दे बैठे।
तुम्हे चाहिए था कि ज्योंही उसके मुँह से गालियॉँ निकली, लपक कर एक जूता रसीदद कर देते।
फतहचन्द—तो फिर इस वक्त जिंदा लौट भी न सकता।
जरूर मुझे गोली मार देता।
शारदा—देखी जाती।
फतहचन्द ने मुस्करा कर कहा—फिर तुम लोग कहॉँ जाती?
शारदा—जहाँ ईश्वर की मरजी होती।
आदमी के लिए सबसे बड़ी चीज इज्जत हे।
इज्जत गवॉँ कर बाल-बच्चों की परवरिश नही की जाती।
तुम उस शैतान को मार का आये होते तो मै करूर से फूली नहीं समाती।
मार खाकर उठते, तो शायद मै तुम्हारी सूरत से भी घृणा करती।
यों जबान से चाहे कुछ न कहती, मगर दिल से तुम्हारी इज्जल जाती रहती।
अब जो कुछ सिर पर आयेगी, खुशी से झेल लूँगी.....।
कहॉँ जाते हो, सुनो-सुनो कहॉँ जाते हो?
फतहचन्द दीवाने होकर जोश में घर से निकल पड़े।
शारदा पुकारती रह गयी।
वह फिर साहब के बँगले की तरफ जा रहे थे।
डर से सहमे हुए नहीं; बल्कि गरूर से गर्दन उठाये हुए।
पक्का इरादा उनके चेहरे से झलक रहा था।
उनके पैरों में वह कमजोरी, ऑंखें में वह बेकसी न थी।
उनकी कायापलट सी हो गयी थी।
वह कमजोर बदन, पीला मुखड़ा दुर्बल बदनवाला, दफ्तर के बाबू की जगह अब मर्दाना चेहरा, हिम्मत भरा हुआ, मजबूत गठा और जवान था।
उन्होंने पहले एक दोस्त के घर जाकर उसक डंडा लिया ओर अकड़ते हुए साहब के बँगले पर जा पहुँचे।
इस वक्त नौ बजे थे।
साहब खाने की मेज पर थे।
मगर फतहचन्द ने आज उनके मेज पर से उठ जाने का दंतजार न किया, खानसामा कमरे से बाहर निकला और वह चिक उठा कर अंदर गए।
कमरा प्रकाश से जगमगा रहा थां जमीन पर ऐसी कालीन बिछी हुई थी; जेसी फतहचन्द की शादी में भी नहीं बिछी होगी।
साहब बहादूर ने उनकी तरफ क्रोधित दृष्टि से देख कर कहा—तुम क्यों आया? बाहर जाओं, क्यों अन्दर चला आया?
फतहचन्द ने खड़े-खड़े डंडा संभाल कर कहा—तुमने मुझसे अभी फाइल मॉँगा था, वही फाइल लेकर आया हूँ।
खाना खा लो, तो दिखाऊँ।
तब तक में बैठा हूँ।
इतमीनान से खाओ, शायद वह तुम्हारा आखिरी खाना होगा।
इसी कारण खूब पेट भर खा लो।
साहब सन्नाटे में आ गये।
फतहचन्द की तरफ डर और क्रोध की दृष्टि से देख कर कॉंप उठे।
फतहचन्द के चेहरे पर पक्का इरादा झलक रहा था।
साहब समझ गये, यह मनुष्य इस समय मरने-मारने के लिए तैयार होकर आयाहै।
ताकत में फतहचन्द उनसे पासंग भी नहीं था।
लेकिन यह निश्चय था कि वह ईट का जवाब पत्थर से नहीं, बल्कि लोहे से देने को तैयार है।
यदि पह फतहचन्द को बुरा-भला कहते है, तो क्या आश्चर्य है कि वह डंडा लेकर पिल पड़े।
हाथापाई करने में यद्यपि उन्हें जीतने में जरा भी संदेह नहीं था, लेकिन बैठे-बैठाये डंडे खाना भी तो कोई बुद्धिमानी नहीं है।
कुत्ते को आप डंडे से मारिये, ठुकराइये, जो चाहे कीजिए; मगर उसी समय तक, जब तक वह गुर्राता नहीं।
एक बार गुर्रा कर दौड़ पड़े, तो फिर देखे आप हिम्मत कहॉँ जाती हैं? यही हाल उस वक्त साहब बहादुर का थां जब तक यकीन था कि फतहचन्द घुड़की, गाली, हंटर, ठाकर सब कुछ खामोशी से सह लेगा,. तब तक आप शेर थे; अब वह त्योरियॉँ बदले, ड़डा सँभाले, बिल्ली की तरह घात लगाये खडा है।
जबान से कोई कड़ा शब्द निकला और उसने ड़डा चलाया।
वह अधिक से अधिक उसे बरखास्त कर सकते हैं।
अगर मारते हैं, तो मार खाने का भी डर है।
उस पर फौजदारी में मुकदमा दायर हो जाने का संदेशा—माना कि वह अपने प्रभाव और ताकत को जेल में डलवा देगे; परन्तु परेशानी और बदनामी से किसी तरह न बच सकते थे।
एक बुद्धिमान और दूरंदेश आदमी की तरह उन्होंने यह कहा—ओहो, हम समझ गया, आप हमसे नाराज हें।
हमने क्या आपको कुछ कहा है? आप क्यों हमसे नाराज हैं?
फतहचन्द ने तन करी कहा—तुमने अभी आध घंटा पहले मेरे कान पकड़े थे, और मुझसे सैकड़ो ऊल-जलूल बातें कही थीं।
क्या इतनी जल्दी भूल गये?
साहब—मैने आपका कान पकड़ा, आ-हा-हा-हा-हा! क्या मजाक है? क्या मैं पागल हूँ या दीवाना?
फतहचन्द—तो क्या मै झूठ बोल रहा हूँ? चपरासी गवाह है।
आपके नौकर-चाकर भी देख रहे थे।
साहब—कब की बात है?
फतहचन्द—अभी-अभी, कोई आधा घण्टा हुआ, आपने मुझे बुलवाया था और बिना कारण मेरे कान पकड़े और धक्के दिये थे।
साहब—ओ बाबू जी, उस वक्त हम नशा में था।
बेहरा ने हमको बहुत दे दिया था।
हमको कुछ खबर नहीं, क्या हुआ माई गाड़! हमको कुछ खबर नहीं।
फतहचन्द—नशा में अगर तुमने गोली मार दी होती, तो क्या मै मर न जाता? अगर तुम्हें नशा था और नशा में सब कुछ मुआफ हे, तो मै भी नशे मे हूँ।
सुनो मेरा फैसला, या तो अपने कान पकड़ो कि फिर कभी किसी भले आदमी के संग ऐसा बर्ताव न करोगे, या मैं आकर तुम्हारे कान पकडूँगा।
समझ गये कि नहीं! इधर उधर हिलो नहीं, तुमने जगह छोड़ी और मैनें डंडा चलाया।
फिर खोपड़ी टूट जाय, तो मेरी खता नहीं।
मैं जो कुछ कहता हूँ, वह करते चलो; पकड़ों कान!
साहब ने बनावटी हँसी हँसकर कहा—वेल बाबू जी, आप बहुत दिल्लगी करता है।
अगर हमने आपको बुरा बात कहता है, तो हम आपसे माफी मॉँगता हे।
फतहचन्द—(डंडा तौलकर) नहीं, कान पकड़ो!
साहब आसानी से इतनी जिल्लत न सह सके।
लपककर उठे और चाहा कि फतहचन्द के हाथ से लकड़ी छीन लें; लेकिन फतहचन्द गाफिल न थे।
साहब मेज पर से उठने न पाये थे कि उन्होने डंडें का भरपूर और तुला हुआ हाथ चलाया।
साहब तो नंगे सिर थे ही; चोट सिर पर पड़ गई।
खोपड़ी भन्ना गयी।
एक मिनट तक सिर को पकड़े रहने के बाद बोले—हम तुमको बरखास्त कर देगा।
फतहचन्द—इसकी मुझे परवाह नहीं, मगर आज मैं तुमसे बिना कान पकड़ाये नहीं जाऊँगा।
कसान पकड़कर वादा करो कि फिर किसी भले आदमी के साथ ऐसा बेअदबी न करोगे, नहीं तो मेरा दूसरा हाथ पडना ही चाहता है!
यह कहकर फतहचन्द ने फिर डंडा उठाया।
साहब को अभी तक पहली चोट न भूली थी।
अगर कहीं यह दूसरा हाथ पड़ गया, तो शायद खोपड़ी खुल जाये।
कान पर हाथ रखकर बोले—अब अप खुश हुआ?
फिर तो कभी किसी को गाली न दोगे? 
कभी नही।
अगर फिर कभी ऐसा किया, तो समझ लेना, मैं कहीं बहुत दूर नहीं हूँ।
अब किसी को गाली न देगा।
अच्छी बात हे, अब मैं जाता हूँ, आप से मेरा इस्तीफा है।
मैं कल इस्तीफा में यह लिखकर भेजूँगा कि
तुमने मुझे गालियॉँ दीं, इसलिए मैं नौकरी नहीं करना चाहता, समझ गये?
साहब—आप इस्तीफा क्यों देता है? हम तो हम तो बरखास्त नहीं करता।
फतहचन्द—अब तुम जैसे पाजी आदमी की मातहती नहीं करूँगा।
यह कहते हुए फतहचन्द कमरे से बाहर निकले और बड़े इतमीनान से घर चले।
आज उन्हें सच्ची विजय की प्रसन्नता का अनुभव हुआ।
उन्हें ऐसी खुशी कभी नहीं प्राप्त हुई थी।
यही उनके जीतन की पहली जीत थी।

मानसरोवर भाग- 
ईदगाह रमजान के पूरे तीस रोजों के बाद ईद आयी है।
कितना मनोहर, कितना सुहावना प्रभाव है।
वृक्षों पर अजीब हरियाली है, खेतों में कुछ अजीब रौनक है, आसमान पर कुछ अजीब लालिमा है।
आज का सूर्य देखो, कितना प्यारा, कितना शीतल है, यानी संसार को ईद की बधाई दे रहा है।
गॉंव में कितनी हलचल है।
ईदगाह जाने की तैयारियाँ हो रही हैं।
किसी के कुरते में बटन नहीं है, पड़ोस के घर में सुई-धागा लेने दौड़ा जा रहा है।
किसी के जूते कड़े हो गए हैं, उनमें तेल डालने के लिए तेली के घर पर भागा जाता है।
जल्दी-जल्दी बैलों को सानी-पानी दे दें।
ईदगाह से लौटते-लौटते दोपहर हो जाएगी।
तीन कोस का पेदल रास्ता, फिर सैकड़ों आदमियों से मिलना-भेंटना, दोपहर के पहले लोटना असम्भव है।
लड़के सबसे ज़्यादा प्रसन्न हैं।
किसी ने एक रोजा रखा है, वह भी दोपहर तक, किसी ने वह भी नहीं, लेकिन ईदगाह जाने की खुशी उनके हिस्से की चीज है।
रोजे बड़े-बूढ़ो के लिए होंगे।
इनके लिए तो ईद है।
रोज ईद का नाम रटते थे, आज वह आ गई।
अब जल्दी पड़ी है कि लोग ईदगाह क्यों नहीं चलते।
इन्हें गृहस्थी चिंताओं से क्या प्रयोजन! सेवैयों के लिए दूध ओर शक्कर घर में है या नहीं, इनकी बला से, ये तो सेवेयाँ खाऍंगे।
वह क्या जानें कि अब्बाजान क्यों बदहवास चौधरी कायमअली के घर दौड़े जा रहे हैं।
उन्हें क्या खबर कि चौधरी ऑंखें बदल लें, तो यह सारी ईद मुहर्रम हो जाए।
उनकी अपनी जेबों में तो कुबेर का धन भरा हुआ है।
बार-बार जेब से अपना खजाना निकालकर गिनते हैं और खुश होकर फिर रख लेते हैं।
महमूद गिनता है, एक-दो, दस, -बारह, उसके पास बारह पैसे हैं।
मोहनसिन के पास एक, दो, तीन, आठ, नौ, पंद्रह पैसे हैं।
इन्हीं अनगिनती पैसों में अनगिनती चीजें लाऍंगें—खिलौने, मिठाइयाँ, बिगुल, गेंद और जाने क्या-क्या।
और सबसे ज़्यादा प्रसन्न है हामिद।
वह चार-पॉँच साल का गरीब सूरत, दुबला-पतला लड़का, जिसका बाप गत वर्ष हैजे की भेंट हो गया और मॉँ न जाने क्यों पीली होती-होती एक दिन मर गई।
किसी को पता क्या बीमारी है।
कहती तो कौन सुनने वाला था? दिल पर जो कुछ बीतती थी, वह दिल में ही सहती थी ओर जब न सहा गया, ।
तो संसार से विदा हो गई।
अब हामिद अपनी बूढ़ी दादी अमीना की गोद में सोता है और उतना ही प्रसन्न है।
उसके अब्बाजान रूपये कमाने गए हैं।
बहुत-सी थैलियाँ लेकर आऍंगे।
अम्मीजान अल्लहा मियाँ के घर से उसके लिए बड़ी अच्छी-अच्छी चीजें लाने गई हैं, इसलिए हामिद प्रसन्न है।
आशा तो बड़ी चीज है और फिर बच्चों की आशा! उनकी कल्पना तो राई का पर्वत बना लेती हे।
हामिद के पॉंव में जूते नहीं हैं, सिर परएक पुरानी-धुरानी टोपी है, जिसका गोटा काला पड़ गया है, फिर भी वह प्रसन्न है।
जब उसके अब्बाजान थैलियाँ और अम्मीजान नियमतें लेकर आऍंगी, तो वह दिल से अरमान निकाल लेगा।
तब देखेगा, मोहसिन, नूरे और सम्मी कहाँ से उतने पैसे निकालेंगे।
अभागिन अमीना अपनी कोठरी में बैठी रो रही है।
आज ईद का दिन, उसके घर में दाना नहीं! आज आबिद होता, तो क्या इसी तरह ईद आती ओर चली जाती! इस अन्धकार और निराशा में वह डूबी जा रही है।
किसने बुलाया था इस निगोड़ी ईद को? इस घर में उसका काम नहीं, लेकिन हामिद! उसे किसी के मरने-जीने के क्या मतल? उसके अन्दर प्रकाश है, बाहर आशा।
विपत्ति अपना सारा दलबल लेकर आये, हामिद की आनंद-भरी चितबन उसका विध्वसं कर देगी।
हामिद भीतर जाकर दादी से कहता है—तुम डरना नहीं अम्मॉँ, मैं सबसे पहले आऊँगा।
बिल्कुल न डरना।
अमीना का दिल कचोट रहा है।
गाँव के बच्चे अपने-अपने बाप के साथ जा रहे हैं।
हामिद का बाप अमीना के सिवा और कौन है! उसे केसे अकेले मेले जाने दे? उस भीड़-भाड़ से बच्चा कहीं खो जाए तो क्या हो? नहीं, अमीना उसे यों न जाने देगी।
नन्ही-सी जान! तीन कोस चलेगा कैसे? पैर में छाले पड़ जाऍंगे।
जूते भी तो नहीं हैं।
वह थोड़ी-थोड़ी दूर पर उसे गोद में ले लेती, लेकिन यहाँ सेवैयाँ कौन पकाएगा? पैसे होते तो लौटते-लोटते सब सामग्री जमा करके चटपट बना लेती।
यहाँ तो घंटों चीजें जमा करते लगेंगे।
मॉँगे का ही तो भरोसा ठहरा।
उस दिन फहीमन के कपड़े सिले थे।
आठ आने पेसे मिले थे।
उस उठन्नी को ईमान की तरह बचाती चली आती थी इसी ईद के लिए लेकिन कल ग्वालन सिर पर सवार हो गई तो क्या करती? हामिद के लिए कुछ नहीं हे, तो दो पैसे का दूध तो चाहिए ही।
अब तो कुल दो आने पैसे बच रहे हैं।
तीन पैसे हामिद की जेब में, पांच अमीना के बटुवें में।
यही तो बिसात है और ईद का त्यौहार, अल्ला ही बेड़ा पर लगाए।
धोबन और नाइन ओर मेहतरानी और चुड़िहारिन सभी तो आऍंगी।
सभी को सेवेयाँ चाहिए और थोड़ा किसी को ऑंखों नहीं लगता।
किस-किस सें मुँह चुरायेगी? और मुँह क्यों चुराए? साल-भर का त्योंहार हैं।
ज़िन्दगी खैरियत से रहें, उनकी तकदीर भी तो उसी के साथ है: बच्चे को खुदा सलामत रखे, यें दिन भी कट जाऍंगे।
गाँव से मेला चला।
ओर बच्चों के साथ हामिद भी जा रहा था।
कभी सबके सब दौड़कर आगे निकल जाते।
फिर किसी पेड़ के नींचे खड़े होकर साथ वालों का इंतजार करते।
यह लोग क्यों इतना धीरे-धीरे चल रहे हैं? हामिद के पैरो में तो जैसे पर लग गए हैं।
वह कभी थक सकता है? शहर का दामन आ गया।
सड़क के दोनों ओर अमीरों के बगीचे हैं।
पक्की चारदीवारी बनी हुई है।
पेड़ो में आम और लीचियाँ लगी हुई हैं।
कभी-कभी कोई लड़का कंकड़ी उठाकर आम पर निशान लगाता हे।
माली अंदर से गाली देता हुआ निंलता है।
लड़के वहाँ से एक फलॉँग पर हैं।
खूब हँस रहे हैं।
माली को केसा उल्लू बनाया है।
बड़ी-बड़ी इमारतें आने लगीं।
यह अदालत है, यह कालेज है, यह क्लब घर है।
इतने बड़े कालेज में कितने लड़के पढ़ते होंगे? सब लड़के नहीं हैं जी! बड़े-बड़े आदमी हैं, सच! उनकी बड़ी-बड़ी मूँछे हैं।
इतने बड़े हो गए, अभी तक पढ़ते जाते हैं।
न जाने कब तक पढ़ेंगे ओर क्या करेंगे इतना पढ़कर! हामिद के मदरसे में दो-तीन बड़े-बड़े लड़के हें, बिल्कुल तीन कौड़ी के।
रोज मार खाते हैं, काम से जी चुराने वाले।
इस जगह भी उसी तरह के लोग होंगे ओर क्या।
क्लब-घर में जादू होता है।
सुना है, यहाँ मुर्दो की खोपड़ियाँ दौड़ती हैं और बड़े-बड़े तमाशे होते हें, पर किसी कोअंदर नहीं जाने देते और वहाँ शाम को साहब लोग खेलते हैं।
बड़े-बड़े आदमी खेलते हें, मूँछो-दाढ़ी वाले और मेमें भी खेलती हैं, सच! हमारी अम्मॉँ को यह दे दो, क्या नाम है, बैट, तो उसे पकड़ ही न सके।
घुमाते ही लुढ़क जाऍं।
महमूद ने कहा—हमारी अम्मीजान का तो हाथ कॉँपने लगे, अल्ला कसम।
मोहसिन बोल—चलों, मनों आटा पीस डालती हैं।
जरा-सा बैट पकड़ लेगी, तो हाथ कॉँपने लगेंगे! सौकड़ों घड़े पानी रोज निकालती हैं।
पॉँच घड़े तो तेरी भैंस पी जाती है।
किसी मेम को एक घड़ा पानी भरना पड़े, तो ऑंखों तक अँधेरी आ जाए।
महमूद—लेकिन दौड़तीं तो नहीं, उछल-कूद तो नहीं सकतीं।
मोहसिन—हाँ, उछल-कूद तो नहीं सकतीं; लेकिन उस दिन मेरी गाय खुल गई थी और चौधरी के खेत में जा पड़ी थी, अम्मॉँ इतना तेज दौड़ी कि में उन्हें न पा सका, सच।
आगे चले।
हलवाइयों की दुकानें शुरू हुई।
आज खूब सजी हुई थीं।
इतनी मिठाइयाँ कौन खाता? देखो न, एक-एक दूकान पर मनों होंगी।
सुना है, रात को जिन्नात आकर खरीद ले जाते हैं।
अब्बा कहते थें कि आधी रात को एक आदमी हर दूकान पर जाता है और जितना माल बचा होता है, वह तुलवा लेता है और सचमुच के रूपये देता है, बिल्कुल ऐसे ही रूपये।
हामिद को यकीन न आया—ऐसे रूपये जिन्नात को कहाँ से मिल जाऍंगी?
मोहसिन ने कहा—जिन्नात को रूपये की क्या कमी? जिस खजाने में चाहें चले जाऍं।
लोहे के दरवाजे तक उन्हें नहीं रोक सकते जनाब, आप हैं किस फेर में! हीरे-जवाहरात तक उनके पास रहते हैं।
जिससे खुश हो गए, उसे टोकरों जवाहरात दे दिए।
अभी यहीं बैठे हें, पॉँच मिनट में कलकत्ता पहुँच जाऍं।
हामिद ने फिर पूछा—जिन्नात बहुत बड़े-बड़े होते हैं?
मोहसिन—एक-एक सिर आसमान के बराबर होता है जी! जमीन पर खड़ा हो जाए तो उसका सिर आसमान से जा लगे, मगर चाहे तो एक लोटे में घुस जाए।
हामिद—लोग उन्हें केसे खुश करते होंगे? कोई मुझे यह मंतर बता दे तो एक जिनन को खुश कर लूँ।
मोहसिन—अब यह तो न जानता, लेकिन चौधरी साहब के काबू में बहुत-से जिन्नात हैं।
कोई चीज चोरी जाए चौधरी साहब उसका पता लगा देंगे ओर चोर का नाम बता देगें।
जुमराती का बछवा उस दिन खो गया था।
तीन दिन हैरान हुए, कहीं न मिला तब झख मारकर चौधरी के पास गए।
चौधरी ने तुरन्त बता दिया, मवेशीखाने में है और वहीं मिला।
जिन्नात आकर उन्हें सारे जहान की खबर दे जाते हैं।
अब उसकी समझ में आ गया कि चौधरी के पास क्यों इतना धन है और क्यों उनका इतना सम्मान है।
आगे चले।
यह पुलिस लाइन है।
यहीं सब कानिसटिबिल कवायद करते हैं।
रैटन! फाय फो! रात को बेचारे घूम-घूमकर पहरा देते हैं, नहीं चोरियाँ हो जाऍं।
मोहसिन ने प्रतिवाद किया—यह कानिसटिबिल पहरा देते हें? तभी तुम बहुत जानते हों अजी हजरत, यह चोरी करते हैं।
शहर के जितने चोर-डाकू हें, सब इनसे मुहल्ले में जाकर 'जागते रहो! जाते रहो! पुकारते हें।
तभी इन लोगों के पास इतने रूपये आते हें।
मेरे मामू एक थाने में कानिसटिबिल हें।
बरस रुपया महीना पाते हें, लेकिन पचास रूपये घर भेजते हें।
अल्ला कसम! मैंने एक बार पूछा था कि मामू, आप इतने रूपये कहाँ से पाते हैं? हँसकर कहने लगे—बेटा, अल्लाह देता है।
फिर आप ही बोले—हम लोग चाहें तो एक दिन में लाखों मार लाऍं।
हम तो इतना ही लेते हैं, जिसमें अपनी बदनामी न हो और नौकरी न चली जाए।
हामिद ने पूछा—यह लोग चोरी करवाते हैं, तो कोई इन्हें पकड़ता नहीं?
मोहसिन उसकी नादानी पर दया दिखाकर बोला।
।
।
अरे, पागल! इन्हें कौन पकड़ेगा! पकड़ने वाले तो यह लोग खुद हैं, लेकिन अल्लाह, इन्हें सजा भी खूब देता है।
हराम का माल हराम में जाता है।
थोड़े ही दिन हुए, मामू के घर में आग लग गई।
सारी लेई-पूँजी जल गई।
एक बरतन तक न बचा।
कई दिन पेड़ के नीचे सोए, अल्ला कसम, पेड़ के नीचे! फिरन जाने कहाँ से एक सौ कर्ज लाए तो बरतन-भॉँड़े आए।
हामिद—एक सौ तो पचार से ज़्यादा होते है?
कहाँ पचास, कहाँ एक सौ।
पचास एक थैली-भर होता है।
सौ तो दो थैलियों में भी न आऍं?
अब बस्ती घनी होने लगी।
ईइगाह जाने वालो की टोलियाँ नजर आने लगी।
एक से एक भड़कीले वस्त्र पहने हुए।
कोई इक्के-तॉँगे पर सवार, कोई मोटर पर, सभी इत्र में बसे, सभी के दिलों में उमंग।
ग्रामीणों का यह छोटा-सा दल अपनी विपन्नता से बेखबर, सन्तोष ओर धैर्य में मगन चला जा रहा था।
बच्चों के लिए नगर की सभी चीजें अनोखी थीं।
जिस चीज की ओर ताकते, ताकते ही रह जाते और पीछे से आर्न की आवाज होने पर भी न चेतते।
हामिद तो मोटर के नीचे जाते-जाते बचा।
सहसा ईदगाह नजर आई।
ऊपर इमली के घने वृक्षों की छाया हे।
नाचे पक्का फर्श है, जिस पर जाजम ढिछा हुआ है और रोजेदारों की पंक्तियाँ एक के पीछे एक न जाने कहाँ वक चली गई हैं, पक्की जगत के नीचे तक, जहाँ जाजम भी नहीं है।
नए आने वाले आकर पीछे की कतार में खड़े हो जाते हैं।
आगे जगह नहीं हे।
यहाँ कोई धन और पद नहीं देखता।
इस्लाम की निगाह में सब बराबर हें।
इन ग्रामीणों ने भी वजू किया ओर पिछली पंक्ति में खड़े हो गए।
कितना सुन्दर संचालन है, कितनी सुन्दर व्यवस्था! लाखों सिर एक साथ सिजदे में झुक जाते हैं, फिर सबके सब एक साथ खड़े हो जाते हैं, एक साथ झुकते हें और एक साथ खड़े हो जाते हैं, एक साथ खड़े हो जाते हैं, एक साथ झुकते हें और एक साथ खड़े हो जाते हैं, कई बार यही क्रिया होती हे, जैसे बिजली की लाखों बत्तियाँ एक साथ प्रदीप्त हों और एक साथ बुझ जाऍं और यही ग्रम चलता, रहे।
कितना अपूर्व दृश्य था, जिसकी सामूहिक क्रियाऍं, विस्तार और अनंतता हृदय को श्रद्धा, गर्व और आत्मानंद से भर देती थीं, मानों भ्रातृत्व का एक सूत्र इन समस्त आत्माओं को एक लड़ी में पिरोए हुए हैं।
नमाज खत्म हो गई।
लोग आपस में गले मिल रहे हैं।
तब मिठाई और खिलौने की दूकान पर धावा होता है।
ग्रामीणों का यह दल इस विषय में बालकों से कम उत्साही नहीं है।
यह देखो, हिंडोला हें एक पैसा देकर चढ़ जाओ।
कभी आसमान पर जाते हुए मालूम होगें, कभी जमीन पर गिरते हुए।
यह चर्खी है, लकड़ी के हाथी, घोड़े, ऊँट, छड़ो में लटके हुए हैं।
एक पेसा देकर बैठ जाओं और पच्चीस चक्करों का मजा लो।
महमूद और मोहसिन ओर नूरे ओर सम्मी इन घोड़ों ओर ऊँटो पर बैठते हें।
हामिद दूर खड़ा है।
तीन ही पैसे तो उसके पास हैं।
अपने कोष का एक तिहाई जरा-सा चक्कर खाने के लिए नहीं दे सकता।
सब चर्खियों से उतरते हैं।
अब खिलौने लेंगे।
अधर दूकानों की कतार लगी हुई है।
तरह-तरह के खिलौने हैं—सिपाही और गुजरिया, राज ओर वकी, भिश्ती और धोबिन और साधु।
वह! कत्ते सुन्दर खिलोने हैं।
अब बोला ही चाहते हैं।
महमूद सिपाही लेता हे, खाकी वर्दी और लाल पगड़ीवाला, कंधें पर बंदूक रखे हुए, मालूम होता हे, अभी कवायद किए चला आ रहा है।
मोहसिन को भिश्ती पसंद आया।
कमर झुकी हुई है, ऊपर मशक रखे हुए हैं मशक का मुँह एक हाथ से पकड़े हुए है।
कितना प्रसन्न है! शायद कोई गीत गा रहा है।
बस, मशक से पानी अड़ेला ही चाहता है।
नूरे को वकील से प्रेम हे।
कैसी विद्वत्ता हे उसके मुख पर! काला चोगा, नीचे सफेद अचकन, अचकन के सामने की जेब में घड़ी, सुनहरी जंजीर, एक हाथ में कानून का पौथा लिये हुए।
मालूम होता है, अभी किसी अदालत से जिरह या बहस किए चले आ रहे है।
यह सब दो-दो पैसे के खिलौने हैं।
हामिद के पास कुल तीन पैसे हैं, इतने महँगे खिलौन वह केसे ले? खिलौना कहीं हाथ से छूट पड़े तो चूर-चूर हो जाए।
ज़रा पानी पड़े तो सारा रंग घुल जाए।
ऐसे खिलौने लेकर वह क्या करेगा, किस काम के!
मोहसिन कहता है—मेरा भिश्ती रोज पानी दे जाएगा सॉँझ-सबेरे
महमूद—और मेरा सिपाही घर का पहरा देगा कोई चोर आएगा, तो फौरन बंदूक से फैर कर देगा।
नूरे—ओर मेरा वकील खूब मुकदमा लड़ेगा।
सम्मी—ओर मेरी धोबिन रोज कपड़े धोएगी।
हामिद खिलौनों की निंदा करता है—मिट्टी ही के तो हैं, गिरे तो चकनाचूर हो जाऍं, लेकिन ललचाई हुई ऑंखों से खिलौनों को देख रहा है और चाहता है कि ज़रा देर के लिए उन्हें हाथ में ले सकता।
उसके हाथ अनायास ही लपकते हें, लेकिन लड़के इतने त्यागी नहीं होते हें, विशेषकर जब अभी नया शौक है।
हामिद ललचता रह जाता है।
खिलौने के बाद मिठाइयाँ आती हैं।
किसी ने रेवड़ियाँ ली हें, किसी ने गुलाबजामुन किसी ने सोहन हलवा।
मजे से खा रहे हैं।
हामिद बिरादरी से पृथक् है।
अभागे के पास तीन पैसे हैं।
क्यों नहीं कुछ लेकर खाता? ललचाई ऑंखों से सबक ओर देखता है।
मोहसिन कहता है—हामिद रेवड़ी ले जा, कितनी खुशबूदार है!
हामिद को सदेंह हुआ, ये केवल क्रूर विनोद हें मोहसिन इतना उदार नहीं है, लेकिन यह जानकर भी वह उसके पास जाता है।
मोहसिन दोने से एक रेवड़ी निकालकर हामिद की ओर बढ़ाता है।
हामिद हाथ फैलाता है।
मोहसिन रेवड़ी अपने मुँह में रख लेता है।
महमूद नूरे ओर सम्मी खूब तालियाँ बजा-बजाकर हँसते हैं।
हामिद खिसिया जाता है।
मोहसिन—अच्छा, अबकी ज़रूर देंगे हामिद, अल्लाह कसम, ले जा।
हामिद—रखे रहो।
क्या मेरे पास पैसे नहीं है?
सम्मी—तीन ही पेसे तो हैं।
तीन पैसे में क्या-क्या लोगें?
महमूद—हमसे गुलाबजामुन ले जाओ हामिद।
मोहमिन बदमाश है।
हामिद—मिठाई कौन बड़ी नेमत है।
किताब में इसकी कितनी बुराइयाँ लिखी हैं।
मोहसिन—लेकिन दिन में कह रहे होगे कि मिले तो खा लें।
अपने पैसे क्यों नहीं निकालते?
महमूद—इस समझते हें, इसकी चालाकी।
जब हमारे सारे पैसे खर्च हो जाऍंगे, तो हमें ललचा-ललचाकर खाएगा।
मिठाइयों के बाद कुछ दूकानें लोहे की चीजों की, कुछ गिलट और कुछ नकली गहनों की।
लड़कों के लिए यहाँ कोई आकर्षण न था।
वे सब आगे बढ़ जाते हैं, हामिद लोहे की दुकान पररूक जात हे।
कई चिमटे रखे हुए थे।
उसे ख्याल आया, दादी के पास चिमटा नहीं है।
तबे से रोटियाँ उतारती हैं, तो हाथ जल जाता है।
अगर वह चिमटा ले जाकर दादी को दे-दे तो वह कितना प्रसन्न होगी! फिर उनकी ऊगलियाँ कभी न जलेंगी।
घर में एक काम की चीज हो जाएगी।
खिलौने से क्या फायदा? व्यर्थ में पैसे खराब होते हैं।
ज़रा देर ही तो खुशी होती है।
फिर तो खिलौने को कोई ऑंख उठाकर नहीं देखता।
यह तो घर पहुँचते-पहुँचते टूट-फूट बराबर हो जाऍंगे।
चिमटा कितने काम की चीज है।
रोटियाँ तवे से उतार लो, चूल्हें में सेंक लो।
कोई आग मॉँगने आये तो चटपट चूल्हे से आग निकालकर उसे दे दो।
अम्मॉँ बेचारी को कहाँ फुरसत हे कि बाज़ार आऍं और इतने पैसे ही कहाँ मिलते हैं? रोज हाथ जला लेती हैं।
हामिद के साथी आगे बढ़ गए हैं।
सबील पर सबके सब शर्बत पी रहे हैं।
देखो, सब कतने लालची हैं।
इतनी मिठाइयाँ लीं, मुझे किसी ने एक भी न दी।
उस पर कहते है, मेरे साथ खेलो।
मेरा यह काम करों।
अब अगर किसी ने कोई काम करने को कहा, तो पूछूँगा।
खाऍं मिठाइयाँ, आप मुँह सड़ेगा, फोड़े-फुन्सियॉं निकलेंगी, आप ही जबान चटोरी हो जाएगी।
तब घर से पैसे चुराऍंगे और मार खाऍंगे।
किताब में झूठी बातें थोड़े ही लिखी हें।
मेरी जबान क्यों खराब होगी? अम्मॉँ चिमटा देखते ही दौड़कर मेरे हाथ से ले लेंगी और कहेंगी—मेरा बच्चा अम्मॉँ के लिए चिमटा लाया है।
कितना अच्छा लड़का है।
इन लोगों के खिलौने पर कौन इन्हें दुआऍं देगा? बड़ों का दुआऍं सीधे अल्लाह के दरबार में पहुँचती हैं और तुरंत सुनी जाती हैं।
में भी इनसे मिजाज क्यों सहूँ? मैं गरीब सही, किसी से कुछ मॉँगने तो नहीं जाते।
आखिर अब्बाजान कभीं न कभी आऍंगे।
अम्मा भी ऑंएगी ही।
फिर इन लोगों से पूछूँगा, कितने खिलौने लोगे? एक-एक को टोकरियों खिलौने दूँ और दिखा हूँ कि दोस्तों के साथ इस तरह का सलूक किया जात है।
यह नहीं कि एक पैसे की रेवड़ियाँ लीं, तो चिढ़ा-चिढ़ाकर खाने लगे।
सबके सब हँसेंगे कि हामिद ने चिमटा लिया है।
हंसें! मेरी बला से! उसने दुकानदार से पूछा—यह चिमटा कितने का है?
दुकानदार ने उसकी ओर देखा और कोई आदमी साथ न देखकर कहा—तुम्हारे काम का नहीं है जी!
'बिकाऊ है कि नहीं?'
'बिकाऊ क्यों नहीं है? और यहाँ क्यों लाद लाए हैं?'
तो बताते क्यों नहीं, कै पैसे का है? '
'छ: पैसे लगेंगे।
'
हामिद का दिल बैठ गया।
'ठीक-ठीक पॉँच पेसे लगेंगे, लेना हो लो, नहीं चलते बनो।
'
हामिद ने कलेजा मजबूत करके कहा तीन पैसे लोगे?
यह कहता हुआ व आगे बढ़ गया कि दुकानदार की घुड़कियाँ न सुने।
लेकिन दुकानदार ने घुड़कियाँ नहीं दी।
बुलाकर चिमटा दे दिया।
हामिद ने उसे इस तरह कंधे पर रखा, मानों बंदूक है और शान से अकड़ता हुआ संगियों के पास आया।
ज़रा सुनें, सबके सब क्या-क्या आलोचनाऍं करते हैं!
मोहसिन ने हँसकर कहा—यह चिमटा क्यों लाया पगले, इसे क्या करेगा?
हामिद ने चिमटे को जमीन पर पटकर कहा—जरा अपना भिश्ती जमीन पर गिरा दो।
सारी पसलियाँ चूर-चूर हो जाऍं बचा की।
महमूद बोला—तो यह चिमटा कोई खिलौना है?
हामिद—खिलौना क्यों नहीं है! अभी कन्धे पर रखा, बंदूक हो गई।
हाथ में ले लिया, फकीरों का चिमटा हो गया।
चाहूँ तो इससे मजीरे काकाम ले सकता हूँ।
एक चिमटा जमा दूँ, तो तुम लोगों के सारे खिलौनों की जान निकल जाए।
तुम्हारे खिलौने कितना ही जोर लगाऍं, मेरे चिमटे का बाल भी बॉंका नहीं कर सकतें मेरा बहादुर शेर है चिमटा।
सम्मी ने खँजरी ली थी।
प्रभावित होकर बोला—मेरी खँजरी से बदलोगे? दो आने की है।
हामिद ने खँजरी की ओर उपेक्षा से देखा-मेरा चिमटा चाहे तो तुम्हारी खॅजरी का पेट फाड़ डाले।
बस, एक चमड़े की झिल्ली लगा दी, ढब-ढब बोलने लगी।
जरा-सा पानी लग जाए तो खत्म हो जाए।
मेरा बहादुर चिमटा आग में, पानी में, ऑंधी में, तूफान में बराबर डटा खड़ा रहेगा।
चिमटे ने सभी को मोहित कर लिया, अब पैसे किसके पास धरे हैं? फिर मेले से दूर निकल आए हें, नौ कब के बज गए, धूप तेज हो रही है।
घर पहुंचने की जल्दी हो रही हे।
बाप से जिद भी करें, तो चिमटा नहीं मिल सकता।
हामिद है बड़ा चालाक।
इसीलिए बदमाश ने अपने पैसे बचा रखे थे।
अब बालकों के दो दल हो गए हैं।
मोहसिन, महमद, सम्मी और नूरे एक तरफ हैं, हामिद अकेला दूसरी तरफ।
शास्त्रर्थ हो रहा है।
सम्मी तो विधर्मी हा गया! दूसरे पक्ष से जा मिला, लेकिन मोहनि, महमूद और नूरे भी हामिद से एक-एक, दो-दो साल बड़े होने पर भी हामिद के आघातों से आतंकित हो उठे हैं।
उसके पास न्याय का बल है और नीति की शक्ति।
एक ओर मिट्टी है, दूसरी ओर लोहा, जो इस वक्त अपने को फौलाद कह रहा है।
वह अजेय है, घातक है।
अगर कोई शेर आ जाए मियाँ भिश्ती के छक्के छूट जाऍं, जो मियाँ सिपाही मिट्टी की बंदूक छोड़कर भागे, वकील साहब की नानी मर जाए, चोगे में मुंह छिपाकर जमीन पर लेट जाऍं।
मगर यह चिमटा, यह बहादुर, यह रूस्तमे-हिंद लपककर शेर की गरदन पर सवार हो जाएगा और उसकी ऑंखे निकाल लेगा।
मोहसिन ने एड़ी—चोटी का जारे लगाकर कहा—अच्छा, पानी तो नहीं भर सकता?
हामिद ने चिमटे को सीधा खड़ा करके कहा—भिश्ती को एक डांट बताएगा, तो दौड़ा हुआ पानी लाकर उसके द्वार पर छिड़कने लगेगा।
मोहसिन परास्त हो गया, पर महमूद ने कुमुक पहुँचाई—अगर बचा पकड़ जाऍं तो अदालम में बॅधे-बँधे फिरेंगे।
तब तो वकील साहब के पैरों पड़ेगे।
हामिद इस प्रबल तर्क का जवाब न दे सका।
उसने पूछा—हमें पकड़ने कौने आएगा?
नूरे ने अकड़कर कहा—यह सिपाही बंदूकवाला।
हामिद ने मुँह चिढ़ाकर कहा—यह बेचारे हम बहादुर रूस्तमे—हिंद को पकड़ेगें! अच्छा लाओ, अभी ज़रा कुश्ती हो जाए।
इसकी सूरत देखकर दूर से भागेंगे।
पकड़ेगें क्या बेचारे!
मोहसिन को एक नई चोट सूझ गई—तुम्हारे चिमटे का मुँह रोज आग में जलेगा।
उसने समझा था कि हामिद लाजवाब हो जाएगा, लेकिन यह बात न हुई।
हामिद ने तुरंत जवाब दिया—आग में बहादुर ही कूदते हैं जनाब, तुम्हारे यह वकील, सिपाही और भिश्ती लैडियों की तरह घर में घुस जाऍंगे।
आग में वह काम है, जो यह रूस्तमे-हिन्द ही कर सकता है।
महमूद ने एक जोर लगाया—वकील साहब कुरसी—मेज पर बैठेगे, तुम्हारा चिमटा तो बाबरचीखाने में जमीन पर पड़ा रहने के सिवा और क्या कर सकता है?
इस तर्क ने सम्मी औरनूरे को भी सजी कर दिया! कितने ठिकाने की बात कही हे पट्ठे ने! चिमटा बावरचीखाने में पड़ा रहने के सिवा और क्या कर सकता है?
हामिद को कोई फड़कता हुआ जवाब न सूझा, तो उसने धॉँधली शुरू की—मेरा चिमटा बावरचीखाने में नहीं रहेगा।
वकील साहब कुर्सी पर बैठेगें, तो जाकर उन्हे जमीन पर पटक देगा और उनका कानून उनके पेट में डाल देगा।
बात कुछ बनी नही।
खाल गाली-गलौज थी, लेकिन कानून को पेट में डालनेवाली बात छा गई।
ऐसी छा गई कि तीनों सूरमा मुँह ताकते रह गए मानो कोई धेलचा कानकौआ किसी गंडेवाले कनकौए को काट गया हो।
कानून मुँह से बाहर निकलने वाली चीज हे।
उसको पेट के अन्दर डाल दिया जाना बेतुकी-सी बात होने पर भी कुछ नयापन रखती हे।
हामिद ने मैदान मार लिया।
उसका चिमटा रूस्तमे-हिन्द हे।
अब इसमें मोहसिन, महमूद नूरे, सम्मी किसी को भी आपत्ति नहीं हो सकती।
विजेता को हारनेवालों से जो सत्कार मिलना स्वाभविक है, वह हामिद को भी मिल।
औरों ने तीन-तीन, चार-चार आने पैसे खर्च किए, पर कोई काम की चीज न ले सके।
हामिद ने तीन पैसे में रंग जमा लिया।
सच ही तो है, खिलौनों का क्या भरोसा? टूट-फूट जाऍंगी।
हामिद का चिमटा तो बना रहेगा बरसों?
संधि की शर्ते तय होने लगीं।
मोहसिन ने कहा—जरा अपना चिमटा दो, हम भी देखें।
तुम हमार भिश्ती लेकर देखो।
महमूद और नूरे ने भी अपने-अपने खिलौने पेश किए।
हामिद को इन शर्तो को मानने में कोई आपत्ति न थी।
चिमटा बारी-बारी से सबके हाथ में गया और उनके खिलौने बारी-बारी से हामिद के हाथ में आए।
कितने खूबसूरत खिलौने हैं।
हामिद ने हारने वालों के ऑंसू पोंछे—मैं तुम्हे चिढ़ा रहा था, सच! यह चिमटा भला, इन खिलौनों की क्या बराबर करेगा, मालूम होता है, अब बोले, अब बोले।
लेकिन मोहसनि की पार्टी को इस दिलासे से संतोष नहीं होता।
चिमटे का सिल्का खूब बैठ गया है।
चिपका हुआ टिकट अब पानी से नहीं छूट रहा है।
मोहसिन—लेकिन इन खिलौनों के लिए कोई हमें दुआ तो न देगा?
महमूद—दुआ को लिय फिरते हो।
उल्टे मार न पड़े।
अम्मां ज़रूर कहेंगी कि मेले में यही मिट्टी के खिलौने मिले?
हामिद को स्वीकार करना पड़ा कि खिलौनों को देखकर किसी की माँ इतनी खुश न होगी, जितनी दादी चिमटे को देखकर होंगी।
तीन पैसों ही में तो उसे सब-कुछ करना था ओर उन पैसों के इस उपयों पर पछतावे की बिल्कुल ज़रूरत न थी।
फिर अब तो चिमटा रूस्तमें—हिन्द हे ओर सभी खिलौनों का बादशाह।
रास्ते में महमूद को भूख लगी।
उसके बाप ने केले खाने को दियें।
महमून ने केवल हामिद को साझी बनाया।
उसके अन्य मित्र मुंह ताकते रह गए।
यह उस चिमटे का प्रसाद थां।
ग्यारह बजे गाँव में हलचल मच गई।
मेलेवाले आ गए।
मोहसिन की छोटी बहन दौड़कर भिश्ती उसके हाथ से छीन लिया और मारे खुशी के जा उछली, तो मियॉं भिश्ती नीचे आ रहे और सुरलोक सिधारे।
इस पर भाई-बहन में मार-पीट हुई।
दानों खुब रोए।
उसकी अम्मॉँ यह शोर सुनकर बिगड़ी और दोनों को ऊपर से दो-दो चॉँटे और लगाए।
मियाँ नूरे के वकील का अंत उनके प्रतिष्ठानुकूल इससे ज़्यादा गौरवमय हुआ।
वकील जमीन पर या ताक पर हो नहीं बैठ सकता।
उसकी मर्यादा का विचार तो करना ही होगा।
दीवार में खूँटियाँ गाड़ी गई।
उन पर लकड़ी का एक पटरा रखा गया।
पटरे पर कागज का कालीन बिदाया गया।
वकील साहब राजा भोज की भाँति सिंहासन पर विराजे।
नूरे ने उन्हें पंखा झलना शुरू किया।
अदालतों में खर की टट्टियाँ और बिजली के पंखे रहते हें।
क्या यहाँ मामूली पंखा भी न हो! कानून की गर्मी दिमाग पर चढ़ जाएगी कि नहीं? बाँस कापंखा आया ओर नूरे हवा करने लगें मालूम नहीं, पंखे की हवा से या पंखे की चोट से वकील साहब स्वर्गलोक से मृत्युलोक में आ रहे और उनका माटी का चोला माटी में मिल गया! फिर बड़े जोर-शोर से मातम हुआ और वकील साहब की अस्थि घूरे पर डाल दी गई।
अब रहा महमूद का सिपाही।
उसे चटपट गाँव का पहरा देने का चार्ज मिल गया, लेकिन पुलिस का सिपाही कोई साधारण व्यक्ति तो नहीं, जो अपने पैरों चलें वह पालकी पर चलेगा।
एक टोकरी आई, उसमें कुछ लाल रंग के फटे-पुराने चिथड़े बिछाए गए जिसमें सिपाही साहब आराम से लेटे।
नूरे ने यह टोकरी उठाई और अपने द्वार का चक्कर लगाने लगे।
उनके दोनों छोटे भाई सिपाही की तरह 'छोनेवाले, जागते लहो पुकारते चलते हें।
मगर रात तो अँधेरी होनी चाहिए, नूरे को ठोकर लग जाती है।
टोकरी उसके हाथ से छूटकर गिर पड़ती है और मियाँ सिपाही अपनी बन्दूक लिये जमीन पर आ जाते हैं और उनकी एक टाँग में विकार आ जाता है।
महमूद को आज ज्ञात हुआ कि वह अच्छा डाक्टर है।
उसको ऐसा मरहम मिला गया है जिससे वह टूटी टाँग को आनन-फानन जोड़ सकता हे।
केवल गूलर का दूध चाहिए।
गूलर का दूध आता है।
टाँग जावब दे देती है।
शल्य-क्रिया असफल हुई, तब उसकी दूसरी टाँग भी तोड़ दी जाती है।
अब कम-से-कम एक जगह आराम से बैठ तो सकता है।
एक टाँग से तो न चल सकता था, न बैठ सकता था।
अब वह सिपाही संन्यासी हो गया है।
अपनी जगह पर बैठा-बैठा पहरा देता है।
कभी-कभी देवता भी बन जाता है।
उसके सिर का झालरदार साफा खुरच दिया गया है।
अब उसका जितना रूपांतर चाहों, कर सकते हो।
कभी-कभी तो उससे बाट का काम भी लिया जाता है।
अब मियाँ हामिद का हाल सुनिए।
अमीना उसकी आवाज सुनते ही दौड़ी और उसे गोद में उठाकर प्यार करने लगी।
सहसा उसके हाथ में चिमटा देखकर वह चौंकी।
'यह चिमटा कहाँ था?'
'मैंने मोल लिया है।
'
'कै पैसे में?
'तीन पैसे दिये।
'
अमीना ने छाती पीट ली।
यह कैसा बेसमझ लड़का है कि दोपहर हुआ, कुछ खाया न पिया।
लाया क्या, चिमटा! 'सारे मेले में तुझे और कोई चीज न मिली, जो यह लोहे का चिमटा उठा लाया?'
हामिद ने अपराधी-भाव से कहा—तुम्हारी उँगलियाँ तवे से जल जाती थीं, इसलिए मैने इसे लिया।
बुढ़िया का क्रोध तुरन्त स्नेह में बदल गया और स्नेह भी वह नहीं, जो प्रगल्भ होता हे और अपनी सारी कसक शब्दों में बिखेर देता है।
यह मूक स्नेह था, खूब ठोस, रस और स्वाद से भरा हुआ।
बच्चे में कितना व्याग, कितना सदभाव और कितना विवेक है! दूसरों को खिलौने लेते और मिठाई खाते देखकर इसका मन कितना ललचाया होगा? इतना जब्त इससे हुआ कैसे? वहाँ भी इसे अपनी बुढ़िया दादी की याद बनी रही।
अमीना का मन गदगद हो गया।
और अब एक बड़ी विचित्र बात हुई, हामिद के इस चिमटे से भी विचित्र।
बच्चे हामिद ने बूढ़े हामिद का पार्ट खेला था।
बुढ़िया अमीना बालिका अमीना बन गई।
वह रोने लगी।
दामन फैलाकर हामिद को दुआऍं देती जाती थी और आँसू की बड़ी-बड़ी बूंदे गिराती जाती थी।

मानसरोवर भाग- 
कानपुर जिले में पंडित भृगुदत्त नामक एक बड़े जमींदार थे।
मुंशी सत्यनारायण उनके कारिंदा थे।
वह बड़े स्वामिभक्त और सच्चरित्र मनुष्य थे।
लाखों रुपये की तहसील और हजारों मन अनाज का लेन-देन उनके हाथ में था; पर कभी उनकी नियत डावॉँडोल न होती।
उनके सुप्रबंध से रियासत दिनोंदिन उन्नति करती जाती थी।
ऐसे कत्तर्व्यपरायण सेवक का जितना सम्मान होना चाहिए, उससे अधिक ही होता था।
दु:ख-सुख के प्रत्येक अवसर पर पंडित जी उनके साथ बड़ी उदारता से पेश आते।
धीरे-धीरे मुंशी जी का विश्वास इतना बढ़ा कि पंडित जी ने हिसाब-किताब का समझना भी छोड़ दिया।
सम्भव है, उनसे आजीवन इसी तरह निभ जाती, पर भावी प्रबल है।
प्रयाग में कुम्भ लगा, तो पंडित जी भी स्नान करने गये।
वहॉँ से लौटकर फिर वे घर न आये।
मालूम नहीं, किसी गढ़े में फिसल पड़े या कोई जल-जंतु उन्हें खींच ले गया, उनका फिर कुछ पता ही न चला।
अब मुंशी सत्यनाराण के अधिकार और भी बढ़े।
एक हतभागिनी विधवा और दो छोटे-छोटे बच्चों के सिवा पंडित जी के घर में और कोई न था।
अंत्येष्टि-क्रिया से निवृत्त होकर एक दिन शोकातुर पंडिताइन ने उन्हें बुलाया और रोकर कहा—लाला, पंडित जी हमें मँझधार में छोड़कर सुरपुर को सिधर गये, अब यह नैया तुम्ही पार लगाओगे तो लग सकती है।
यह सब खेती तुम्हारी लगायी हुई है, इसे तुम्हारे ही ऊपर छोड़ती हूँ।
ये तुम्हारे बच्चे हैं, इन्हें अपनाओ।
जब तक मालिक जिये, तुम्हें अपना भाई समझते रहे।
मुझे विश्वास है कि तुम उसी तरह इस भार को सँभाले रहोगे।
सत्यनाराण ने रोते हुए जवाब दिया—भाभी, भैया क्या उठ गये, मेरे तो भाग्य ही फूट गये, नहीं तो मुझे आदमी बना देते।
मैं उन्हीं का नमक खाकर जिया हूँ और उन्हीं की चाकरी में मरुँगा भी।
आप धीरज रखें।
किसी प्रकार की चिंता न करें।
मैं जीते-जी आपकी सेवा से मुँह न मोडूँगा।
आप केवल इतना कीजिएगा कि मैं जिस किसी की शिकायत करुँ, उसे डॉँट दीजिएगा; नहीं तो ये लोग सिर चढ़ जायेंगे।
इस घटना के बाद कई वर्षो तक मुंशीजी ने रियासत को सँभाला।
वह अपने काम में बड़े कुशल थे।
कभी एक कौड़ी का भी बल नहीं पड़ा।
सारे जिले में उनका सम्मान होने लगा।
लोग पंडित जी को भूल-सा गये।
दरबारों और कमेटियों में वे सम्मिलित होते, जिले के अधिकारी उन्हीं को जमींदार समझते।
अन्य रईसों में उनका आदर था; पर मान-वृद्वि की महँगी वस्तु है।
और भानुकुँवरि, अन्य स्त्रियों के सदृश पैसे को खूब पकड़ती।
वह मनुष्य की मनोवृत्तियों से परिचित न थी।
पंडित जी हमेशा लाला जी को इनाम इकराम देते रहते थे।
वे जानते थे कि ज्ञान के बाद ईमान का दूसरा स्तम्भ अपनी सुदशा है।
इसके सिवा वे खुद भी कभी कागजों की जॉँच कर लिया करते थे।
नाममात्र ही को सही, पर इस निगरानी का डर जरुर बना रहता था; क्योंकि ईमान का सबसे बड़ा शत्रु अवसर है।
भानुकुँवरि इन बातों को जानती न थी।
अतएव अवसर तथा धनाभाव-जैसे प्रबल शत्रुओं के पंजे में पड़ कर मुंशीजी का ईमान कैसे बेदाग बचता?
कानपुर शहर से मिला हुआ, ठीक गंगा के किनारे, एक बहुत आजाद और उपजाऊ गॉँव था।
पंडित जी इस गॉँव को लेकर नदी-किनारे पक्का घाट, मंदिर, बाग, मकान आदि बनवाना चाहते थे; पर उनकी यह कामना सफल न हो सकी।
संयोग से अब यह गॉँव बिकने लगा।
उनके जमींदार एक ठाकुर साहब थे।
किसी फौजदारी के मामले में फँसे हुए थे।
मुकदमा लड़ने के लिए रुपये की चाह थी।
मुंशीजी ने कचहरी में यह समाचार सुना।
चटपट मोल-तोल हुआ।
दोनों तरफ गरज थी।
सौदा पटने में देर न लगी, बैनामा लिखा गया।
रजिस्ट्री हुई।
रुपये मौजूद न थे, पर शहर में साख थी।
एक महाजन के यहॉँ से तीस हजार रुपये मँगवाये गये और ठाकुर साहब को नजर किये गये।
हॉँ, काम-काज की आसानी के खयाल से यह सब लिखा-पढ़ी मुंशीजी ने अपने ही नाम की; क्योंकि मालिक के लड़के अभी नाबालिग थे।
उनके नाम से लेने में बहुत झंझट होती और विलम्ब होने से शिकार हाथ से निकल जाता।
मुंशीजी बैनामा लिये असीम आनंद में मग्न 
भानुकुँवरि के पास आये।
पर्दा कराया और यह शुभ-समाचार सुनाया।
भानुकुँवरि ने सजल नेत्रों से उनको धन्यवाद दिया।
पंडित जी के नाम पर मन्दिर और घाट बनवाने का इरादा पक्का हो गया।
मुँशी जी दूसरे ही दिन उस गॉँव में आये।
आसामी नजराने लेकर नये स्वामी के स्वागत को हाजिर हुए।
शहर के रईसों की दावत हुई।
लोगों के नावों पर बैठ कर गंगा की खूब सैर की।
मन्दिर आदि बनवाने के लिए आबादी से हट कर रमणीक स्थान चुना गया।
यद्यपि इस गॉँव को अपने नाम लेते समय मुंशी जी के मन में कपट का भाव न था, तथापि दो-चार दिन में ही उनका अंकुर जम गया और धीरे-धीरे बढ़ने लगा।
मुंशी जी इस गॉँव के आय-व्यय का हिसाब अलग रखते और अपने स्वामिनों को उसका ब्योरो समझाने की जरुरत न समझते।
भानुकुँवरि इन बातों में दखल देना उचित न समझती थी; पर दूसरे कारिंदों से बातें सुन-सुन कर उसे शंका होती थी कि कहीं मुंशी जी दगा तो न देंगे।
अपने मन का भाव मुंशी से छिपाती थी, इस खयाल से कि कहीं कारिंदों ने उन्हें हानि पहुँचाने के लिए यह षड़यंत्र न रचा हो।
इस तरह कई साल गुजर गये।
अब उस कपट के अंकुर ने वृक्ष का रुप धारण किया।
भानुकुँवरि को मुंशी जी के उस मार्ग के लक्षण दिखायी देने लगे।
उधर मुंशी जी के मन ने कानून से नीति पर विजय पायी, उन्होंने अपने मन में फैसला किया कि गॉँव मेरा है।
हॉँ, मैं भानुकुँवरि का तीस हजार का ऋणी अवश्य हूँ।
वे बहुत करेंगी तो अपने रुपये ले लेंगी और क्या कर सकती हैं? मगर दोनों तरफ यह आग अन्दर ही अन्दर सुलगती रही।
मुंशी जी अस्त्रसज्जित होकर आक्रमण के इंतजार में थे और भानुकुँवरि इसके लिए अवसर ढूँढ़ रही थी।
एक दिन उसने साहस करके मुंशी जी को अन्दर बुलाया और कहा—लाला जी बरगदा के मन्दिर का काम कब से लगवाइएगा? उसे लिये आठ साल हो गये, अब काम लग जाय तो अच्छा हो।
जिंदगी का कौन ठिकाना है, जो काम करना है; उसे कर ही डालना चाहिए।
इस ढंग से इस विषय को उठा कर भानुकुँवरि ने अपनी चतुराई का अच्छा परिचय दिया।
मुंशी जी भी दिल में इसके कायल हो गये।
जरा सोच कर बोले—इरादा तो मेरा कई बार हुआ, पर मौके की जमीन नहीं मिलती।
गंगातट की जमीन असामियों के जोत में है और वे किसी तरह छोड़ने पर राजी नहीं।
भानुकुँवरि—यह बात तो आज मुझे मालूम हुई।
आठ साल हुए, इस गॉँव के विषय में आपने कभी भूल कर भी दी तो चर्चा नहीं की।
मालूम नहीं, कितनी तहसील है, क्या मुनाफा है, कैसा गॉँव है, कुछ सीर होती है या नहीं।
जो कुछ करते हैं, आप ही करते हैं और करेंगे।
पर मुझे भी तो मालूम होना चाहिए?
मुंशी जी सँभल उठे।
उन्हें मालूम हो गया कि इस चतुर स्त्री से बाजी ले जाना मुश्किल है।
गॉँव लेना ही है तो अब क्या डर।
खुल कर बोले—आपको इससे कोई सरोकार न था, इसलिए मैंने व्यर्थ कष्ट देना मुनासिब न समझा।
भानुकुँवरि के हृदय में कुठार-सा लगा।
पर्दे से निकल आयी और मुंशी जी की तरफ तेज ऑंखों से देख कर बोली—आप क्या कहते हैं! आपने गॉँव मेरे लिये लिया था या अपने लिए! रुपये मैंने दिये या आपने? उस पर जो खर्च पड़ा, वह मेरा था या आपका? मेरी समझ में नहीं आता कि आप कैसी बातें करते हैं।
मुंशी जी ने सावधानी से जवाब दिया—यह तो आप जानती हैं कि गॉँव हमारे नाम से बसा हुआ है।
रुपया जरुर आपका लगा, पर मैं उसका देनदार हूँ।
रहा तहसील-वसूल का खर्च, यह सब मैंने अपने पास से दिया है।
उसका हिसाब-किताब, आय-व्यय सब रखता गया हूँ।
भानुकुँवरि ने क्रोध से कॉँपते हुए कहा—इस कपट का फल आपको अवश्य मिलेगा।
आप इस निर्दयता से मेरे बच्चों का गला नहीं काट सकते।
मुझे नहीं मालूम था कि आपने हृदय में छुरी छिपा रखी है, नहीं तो यह नौबत ही क्यों आती।
खैर, अब से मेरी रोकड़ और बही खाता आप कुछ न छुऍं।
मेरा जो कुछ होगा, ले लूँगी।
जाइए, एकांत में बैठ कर सोचिए।
पाप से किसी का भला नहीं होता।
तुम समझते होगे कि बालक अनाथ हैं, इनकी सम्पत्ति हजम कर लूँगा।
इस भूल में न रहना, मैं तुम्हारे घर की ईट तक बिकवा लूँगी।
यह कहकर भानुकुँवरि फिर पर्दे की आड़ में आ बैठी और रोने लगी।
स्त्रियॉँ क्रोध के बाद किसी न किसी बहाने रोया करती हैं।
लाला साहब को कोई जवाब न सूझा।
यहॉँ से उठ आये और दफ्तर जाकर कागज उलट-पलट करने लगे, पर भानुकुँवरि भी उनके पीछे-पीछे दफ्तर में पहुँची और डॉँट कर बोली—मेरा कोई कागज मत छूना।
नहीं तो बुरा होगा।
तुम विषैले साँप हो, मैं तुम्हारा मुँह नहीं देखना चाहती।
मुंशी जी कागजों में कुछ काट-छॉँट करना चाहते थे, पर विवश हो गये।
खजाने की कुन्जी निकाल कर फेंक दी, बही-खाते पटक दिये, किवाड़ धड़ाके-से बंद किये और हवा की तरह सन्न-से निकल गये।
कपट में हाथ तो डाला, पर कपट मन्त्र न जाना।
दूसरें कारिंदों ने यह कैफियत सुनी, तो फूले न समाये।
मुंशी जी के सामने उनकी दाल न गलने पाती।
भानुकुँवरि के पास आकर वे आग पर तेल छिड़कने लगे।
सब लोग इस विषय में सहमत थे कि मुंशी सत्यनारायण ने विश्वासघात किया है।
मालिक का नमक उनकी हड्डियों से फूट-फूट कर निकलेगा।
दोनों ओर से मुकदमेबाजी की तैयारियॉँ होने लगीं! एक तरफ न्याय का शरीर था, दूसरी ओर न्याय की आत्मा।
प्रकृति का पुरुष से लड़ने का साहस हुआ।
भानकुँवरि ने लाला छक्कन लाल से पूछा—हमारा वकील कौन है? छक्कन लाल ने इधर-उधर झॉँक कर कहा—वकील तो सेठ जी हैं, पर सत्यनारायण ने उन्हें पहले गॉँठ रखा होगा।
इस मुकदमें के लिए बड़े होशियार वकील की जरुरत है।
मेहरा बाबू की आजकल खूब चल रही है।
हाकिम की कलम पकड़ लेते हैं।
बोलते हैं तो जैसे मोटरकार छूट जाती है सरकार! और क्या कहें, कई आदमियों को फॉँसी से उतार लिया है, उनके सामने कोई वकील जबान तो खोल नहीं सकता।
सरकार कहें तो वही कर लिये जायँ।
छक्कन लाल की अत्युक्ति से संदेह पैदा कर लिया।
भानुकुँवरि ने कहा—नहीं, पहले सेठ जी से पूछ लिया जाय।
उसके बाद देखा जायगा।
आप जाइए, उन्हें बुला लाइए।
छक्कनलाल अपनी तकदीर को ठोंकते हुए सेठ जी के पास गये।
सेठ जी पंडित भृगुदत्त के जीवन-काल से ही उनका कानून-सम्बन्धी सब काम किया करते थे।
मुकदमे का हाल सुना तो सन्नाटे में आ गये।
सत्यनाराण को यह बड़ा नेकनीयत आदमी समझते थे।
उनके पतन से बड़ा खेद हुआ।
उसी वक्त आये।
भानुकुँवरि ने रो-रो कर उनसे अपनी विपत्ति की कथा कही और अपने दोनों लड़कों को उनके सामने खड़ा करके बोली—आप इन अनाथों की रक्षा कीजिए।
इन्हें मैं आपको सौंपती हूँ।
सेठ जी ने समझौते की बात छेड़ी।
बोले—आपस की लड़ाई अच्छी नहीं।
भानुकुँवरि—अन्यायी के साथ लड़ना ही अच्छा है।
सेठ जी—पर हमारा पक्ष निर्बल है।
भानुकुँवरि फिर पर्दे से निकल आयी और विस्मित होकर बोली—क्या हमारा पक्ष निर्बल है? दुनिया जानती है कि गॉँव हमारा है।
उसे हमसे कौन ले सकता है? नहीं, मैं सुलह कभी न करुँगी, आप कागजों को देखें।
मेरे बच्चों की खातिर यह कष्ट उठायें।
आपका परिश्रम निष्फल न जायगा।
सत्यनारायण की नीयत पहले खराब न थी।
देखिए जिस मिती में गॉँव लिया गया है, उस मिती में तीस हजार का क्या खर्च दिखाया गया है।
अगर उसने अपने नाम उधार लिखा हो, तो देखिए, वार्षिक सूद चुकाया गया या नहीं।
ऐसे नरपिशाच से मैं कभी सुलह न करुँगी।
सेठ जी ने समझ लिया कि इस समय समझाने-बुझाने से कुछ काम न चलेगा।
कागजात देखें, अभियोग चलाने की तैयारियॉँ होने लगीं।
मुंशी सत्यनारायणलाल खिसियाये हुए मकान पहुँचे।
लड़के ने मिठाई मॉँगी।
उसे पीटा।
स्त्री पर इसलिए बरस पड़े कि उसने क्यों लड़के को उनके पास जाने दिया।
अपनी वृद्धा माता को डॉँट कर कहा—तुमसे इतना भी नहीं हो सकता कि जरा लड़के को बहलाओ? एक तो मैं दिन-भर का थका-मॉँदा घर आऊँ और फिर लड़के को खेलाऊँ? मुझे दुनिया में न और कोई काम है, न धंधा।
इस तरह घर में बावैला मचा कर बाहर आये, सोचने लगे—मुझसे बड़ी भूल हुई।
मैं कैसा मूर्ख हूँ।
और इतने दिन तक सारे कागज-पत्र अपने हाथ में थे।
चाहता, कर सकता था, पर हाथ पर हाथ धरे बैठे रहा।
आज सिर पर आ पड़ी, तो सूझी।
मैं चाहता तो बही-खाते सब नये बना सकता था, जिसमें इस गॉँव का और रुपये का जिक्र ही न होता, पर मेरी मूर्खता के कारण घर में आयी हुई लक्ष्मी रुठी जाती हैं।
मुझे क्या मालूम था कि वह चुड़ैल मुझसे इस तरह पेश आयेगी, कागजों में हाथ तक न लगाने देगी।
इसी उधेड़बुन में मुंशी जी एकाएक उछल पड़े।
एक उपाय सूझ गया—क्यों न कार्यकर्त्ताओं को मिला लूँ? यद्यपि मेरी सख्ती के कारण वे सब मुझसे नाराज थे और इस समय सीधे बात भी न करेंगे, तथापि उनमें ऐसा कोई भी नहीं, जो प्रलोभन से मुठ्ठी में न आ जाय।
हॉँ, इसमें रुपये पानी की तरह बहाना पड़ेगा, पर इतना रुपया आयेगा कहॉँ से? हाय दुर्भाग्य? दो-चार दिन पहले चेत गया होता, तो कोई कठिनाई न पड़ती।
क्या जानता था कि वह डाइन इस तरह वज्र-प्रहार करेगी।
बस, अब एक ही उपाय है।
किसी तरह कागजात गुम कर दूँ।
बड़ी जोखिम का काम है, पर करना ही पड़ेगा।
दुष्कामनाओं के सामने एक बार सिर झुकाने पर फिर सँभलना कठिन हो जाता है।
पाप के अथाह दलदल में जहॉँ एक बार पड़े कि फिर प्रतिक्षण नीचे ही चले जाते हैं।
मुंशी सत्यनारायण-सा विचारशील मनुष्य इस समय इस फिक्र में था कि कैसे सेंध लगा पाऊँ!
मुंशी जी ने सोचा—क्या सेंध लगाना आसान है? इसके वास्ते कितनी चतुरता, कितना साहब, कितनी बुद्वि, कितनी वीरता चाहिए! कौन कहता है कि चोरी करना आसान काम है? मैं जो कहीं पकड़ा गया, तो मरने के सिवा और कोई मार्ग न रहेगा।
बहुत सोचने-विचारने पर भी मुंशी जी को अपने ऊपर ऐसा दुस्साहस कर सकने का विश्वास न हो सका।
हॉँ, इसमें सुगम एक दूसरी तदबीर नजर आयी—क्यों न दफ्तर में आग लगा दूँ? एक बोतल मिट्टी का तेल और दियासलाई की जरुरत हैं किसी बदमाश को मिला लूँ, मगर यह क्या मालूम कि वही उसी कमरे में रखी है या नहीं।
चुड़ैल ने उसे जरुर अपने पास रख लिया होगा।
नहीं; आग लगाना गुनाह बेलज्जत होगा।
बहुत देर मुंशी जी करवटें बदलते रहे।
नये-नये मनसूबे सोचते; पर फिर अपने ही तर्को से काट देते।
वर्षाकाल में बादलों की नयी-नयी सूरतें बनती और फिर हवा के वेग से बिगड़ जाती हैं; वही दशा इस समय उनके मनसूबों की हो रही थी।
पर इस मानसिक अशांति में भी एक विचार पूर्णरुप से स्थिर था—किसी तरह इन कागजात को अपने हाथ में लाना चाहिए।
काम कठिन है—माना! पर हिम्मत न थी, तो रार क्यों मोल ली? क्या तीस हजार की जायदाद दाल-भात का कौर है?—चाहे जिस तरह हो, चोर बने बिना काम नहीं चल सकता।
आखिर जो लोग चोरियॉँ करते हैं, वे भी तो मनुष्य ही होते हैं।
बस, एक छलॉँग का काम है।
अगर पार हो गये, तो राज करेंगे, गिर पड़े, तो जान से हाथ धोयेंगे।
रात के दस बज गये।
मुंशी सत्यनाराण कुंजियों का एक गुच्छा कमर में दबाये घर से बाहर निकले।
द्वार पर थोड़ा-सा पुआल रखा हुआ था।
उसे देखते ही वे चौंक पड़े।
मारे डर के छाती धड़कने लगी।
जान पड़ा कि कोई छिपा बैठा है।
कदम रुक गये।
पुआल की तरफ ध्यान से देखा।
उसमें बिलकुल हरकत न हुई! तब हिम्मत बॉँधी, आगे बड़े और मन को समझाने लगे—मैं कैसा बौखल हूँ
अपने द्वार पर किसका डर और सड़क पर भी मुझे किसका डर है? मैं अपनी राह जाता हूँ।
कोई मेरी तरफ तिरछी ऑंख से नहीं देख सकता।
हॉँ, जब मुझे सेंध लगाते देख ले—नहीं, पकड़ ले तब अलबत्ते डरने की बात है।
तिस पर भी बचाव की युक्ति निकल सकती है।
अकस्मात उन्होंने भानुकुँवरि के एक चपरासी को आते हुए देखा।
कलेजा धड़क उठा।
लपक कर एक अँधेरी गली में घुस गये।
बड़ी देर तक वहॉँ खड़े रहे।
जब वह सिपाही ऑंखों से ओझल हो गया, तब फिर सड़क पर आये।
वह सिपाही आज सुबह तक इनका गुलाम था, उसे उन्होंने कितनी ही बार गालियॉँ दी थीं, लातें मारी थीं, पर आज उसे देखकर उनके प्राण सूख गये।
उन्होंने फिर तर्क की शरण ली।
मैं मानों भंग खाकर आया हूँ।
इस चपरासी से इतना डरा मानो कि वह मुझे देख लेता, पर मेरा कर क्या सकता था? हजारों आदमी रास्ता चल रहे हैं।
उन्हीं में मैं भी एक हूँ।
क्या वह अंतर्यामी है? सबके हृदय का हाल जानता है? मुझे देखकर वह अदब से सलाम करता और वहॉँ का कुछ हाल भी कहता; पर मैं उससे ऐसा डरा कि सूरत तक न दिखायी।
इस तरह मन को समझा कर वे आगे बढ़े।
सच है, पाप के पंजों में फँसा हुआ मन पतझड़ का पत्ता है, जो हवा के जरा-से झोंके से गिर पड़ता है।
मुंशी जी बाजार पहुँचे।
अधिकतर दूकानें बंद हो चुकी थीं।
उनमें सॉँड़ और गायें बैठी हुई जुगाली कर रही थी।
केवल हलवाइयों की दूकानें खुली थी और कहीं-कहीं गजरेवाले हार की हॉँक लगाते फिरते थे।
सब हलवाई मुंशी जी को पहचानते थे, अतएव मुंशी जी ने सिर झुका लिया।
कुछ चाल बदली और लपकते हुए चले।
एकाएक उन्हें एक बग्घी आती दिखायी दी।
यह सेठ बल्लभदास सवकील की बग्घी थी।
इसमें बैठकर हजारों बार सेठ जी के साथ कचहरी गये थे, पर आज वह बग्घी कालदेव के समान भयंकर मालूम हुई।
फौरन एक खाली दूकान पर चढ़ गये।
वहॉँ विश्राम करने वाले सॉँड़ ने समझा, वे मुझे पदच्युत करने आये हैं! माथा झुकाये फुंकारता हुआ उठ बैठा; पर इसी बीच में बग्घी निकल गयी और मुंशी जी की जान में जान आयी।
अबकी उन्होंने तर्क का आश्रय न लिया।
समझ गये कि इस समय इससे कोई लाभ नहीं, खैरियत यह हुई कि वकील ने देखा नहीं।
यह एक घाघ हैं।
मेरे चेहरे से ताड़ जाता।
कुछ विद्वानों का कथन है कि मनुष्य की स्वाभाविक प्रवृत्ति पाप की ओर होती है, पर यह कोरा अनुमान ही अनुमान है, अनुभव-सिद्ध बात नहीं।
सच बात तो यह है कि मनुष्य स्वभावत: पाप-भीरु होता है और हम प्रत्यक्ष देख रहे हैं कि पाप से उसे कैसी घृणा होती है।
एक फर्लांग आगे चल कर मुंशी जी को एक गली मिली।
वह भानुकुँवरि के घर का एक रास्ता था।
धुँधली-सी लालटेन जल रही थी।
जैसा मुंशी जी ने अनुमान किया था, पहरेदार का पता न था।
अस्तबल में चमारों के यहॉँ नाच हो रहा था।
कई चमारिनें बनाव-सिंगार करके नाच रही थीं।
चमार मृदंग बजा-बजा कर गाते थे—
नाहीं घरे श्याम, घेरि आये बदरा।
सोवत रहेउँ, सपन एक देखेउँ, रामा।
खुलि गयी नींद, ढरक गये कजरा।
नाहीं घरे श्याम, घेरि आये बदरा।
दोनों पहरेदार वही तमाशा देख रहे थे।
मुंशी जी दबे-पॉँव लालटेन के पास गए और जिस तरह बिल्ली चूहे पर झपटती है, उसी तरह उन्होंने झपट कर लालटेन को बुझा दिया।
एक पड़ाव पूरा हो गया, पर वे उस कार्य को जितना दुष्कर समझते थे, उतना न जान पड़ा।
हृदय कुछ मजबूत हुआ।
दफ्तर के बरामदे में पहुँचे और खूब कान लगाकर आहट ली।
चारों ओर सन्नाटा छाया हुआ था।
केवल चमारों का कोलाहल सुनायी देता था।
इस समय मुंशी जी के दिल में धड़कन थी, पर सिर धमधम कर रहा था; हाथ-पॉँव कॉँप रहे थे, सॉँस बड़े वेग से चल रही थी।
शरीर का एक-एक रोम ऑंख और कान बना हुआ था।
वे सजीवता की मूर्ति हो रहे थे।
उनमें जितना पौरुष, जितनी चपलता, जितना-साहस, जितनी चेतना, जितनी बुद्वि, जितना औसान था, वे सब इस वक्त सजग और सचेत होकर इच्छा-शक्ति की सहायता कर रहे थे।
दफ्तर के दरवाजे पर वही पुराना ताला लगा हुआ था।
इसकी कुंजी आज बहुत तलाश करके वे बाजार से लाये थे।
ताला खुल गया, किवाड़ो ने बहुत दबी जबान से प्रतिरोध किया।
इस पर किसी ने ध्यान न दिया।
मुंशी जी दफ्तर में दाखिल हुए।
भीतर चिराग जल रहा था।
मुंशी जी को देख कर उसने एक दफे सिर हिलाया, मानो उन्हें भीतर आने से रोका।
मुंशी जी के पैर थर-थर कॉँप रहे थे।
एड़ियॉँ जमीन से उछली पड़ती थीं।
पाप का बोझ उन्हें असह्य था।
पल-भर में मुंशी जी ने बहियों को उलटा-पलटा।
लिखावट उनकी ऑंखों में तैर रही थी।
इतना अवकाश कहॉँ था कि जरुरी कागजात छॉँट लेते।
उन्होंनें सारी बहियों को समेट कर एक गट्ठर बनाया और सिर पर रख कर तीर के समान कमरे के बाहर निकल आये।
उस पाप की गठरी को लादे हुए वह अँधेरी गली से गायब हो गए।
तंग, अँधेरी, दुर्गन्धपूर्ण कीचड़ से भरी हुई गलियों में वे नंगे पॉँव, स्वार्थ, लोभ और कपट का बोझ लिए चले जाते थे।
मानो पापमय आत्मा नरक की नालियों में बही चली जाती थी।
बहुत दूर तक भटकने के बाद वे गंगा किनारे पहुँचे।
जिस तरह कलुषित हृदयों में कहीं-कहीं धर्म का धुँधला प्रकाश रहता है, उसी तरह नदी की काली सतह पर तारे झिलमिला रहे थे।
तट पर कई साधु धूनी जमाये पड़े थे।
ज्ञान की ज्वाला मन की जगह बाहर दहक रही थी।
मुंशी जी ने अपना गट्ठर उतारा और चादर से खूब मजबूत बॉँध कर बलपूर्वक नदी में फेंक दिया।
सोती हुई लहरों में कुछ हलचल हुई और फिर सन्नाटा हो गया।
मुंशी सत्यनारायण लाल के घर में दो स्त्रियॉँ थीं—माता और पत्नी।
वे दोनों अशिक्षिता थीं।
तिस पर भी मुंशी जी को गंगा में डूब मरने या कहीं भाग जाने की जरुरत न होती थी ! न वे बॉडी पहनती थी, न मोजे-जूते, न हारमोनियम पर गा सकती थी।
यहॉँ तक कि उन्हें साबुन लगाना भी न आता था।
हेयरपिन, ब्रुचेज, जाकेट आदि परमावश्यक चीजों का तो नाम ही नहीं सुना था।
बहू में आत्म-सम्मान जरा भी नहीं था; न सास में आत्म-गौरव का जोश।
बहू अब तक सास की घुड़कियॉँ भीगी बिल्ली की तरह सह लेती थी—हा मूर्खे ! सास को बच्चे के नहलाने-धुलाने, यहॉँ तक कि घर में झाड़ू देने से भी घृणा न थी, हा ज्ञानांधे! बहू स्त्री क्या थी, मिट्टी का लोंदा थी।
एक पैसे की जरुरत होती तो सास से मॉँगती।
सारांश यह कि दोनों स्त्रियॉँ अपने अधिकारों से बेखबर, अंधकार में पड़ी हुई पशुवत् जीवन व्यतीत करती थीं।
ऐसी फूहड़ थी कि रोटियां भी अपने हाथों से बना लेती थी।
कंजूसी के मारे दालमोट, समोसे कभी बाजार से न मँगातीं।
आगरे वाले की दूकान की चीजें खायी होती तो उनका मजा जानतीं।
बुढ़िया खूसट दवा-दरपन भी जानती थी।
बैठी-बैठी घास-पात कूटा करती।
मुंशी जी ने मॉँ के पास जाकर कहा—अम्मॉँ ! अब क्या होगा? भानुकुँवरि ने मुझे जवाब दे दिया।
माता ने घबरा कर पूछा—जवाब दे दिया?
मुंशी—हॉँ, बिलकुल बेकसूर!
माता—क्या बात हुई? भानुकुँवरि का मिजाज तो ऐसा न था।
मुंशी—बात कुछ न थी।
मैंने अपने नाम से जो गॉँव लिया था, उसे मैंने अपने अधिकार में कर लिया।
कल मुझसे 
और उनसे साफ-साफ बातें हुई।
मैंने कह दिया कि गॉँव मेरा है।
मैंने अपने नाम से लिया है, उसमें तुम्हारा कोई इजारा नहीं।
बस, बिगड़ गयीं, जो मुँह में आया, बकती रहीं।
उसी वक्त मुझे निकाल दिया और धमका कर कहा—मैं तुमसे लड़ कर अपना गॉँव ले लूँगी।
अब आज ही उनकी तरफ से मेरे ऊपर मुकदमा दायर होगा; मगर इससे होता क्या है? गॉँव मेरा है।
उस पर मेरा कब्जा है।
एक नहीं, हजार मुकदमें चलाएं, डिगरी मेरी होगी?
माता ने बहू की तरफ मर्मांतक दृष्टि से देखा और बोली—क्यों भैया? वह गॉँव लिया तो था तुमने उन्हीं के रुपये से और उन्हीं के वास्ते?
मुंशी—लिया था, तब लिया था।
अब मुझसे ऐसा आबाद और मालदार गॉँव नहीं छोड़ा जाता।
वह मेरा कुछ नहीं कर सकती।
मुझसे अपना रुपया भी नहीं ले सकती।
डेढ़ सौ गॉँव तो हैं।
तब भी हवस नहीं मानती।
माना—बेटा, किसी के धन ज्यादा होता है, तो वह उसे फेंक थोड़े ही देता है? तुमने अपनी नीयत बिगाड़ी, यह अच्छा काम नहीं किया।
दुनिया तुम्हें क्या कहेगी? और दुनिया चाहे कहे या न कहे, तुमको भला ऐसा करना चाहिए कि जिसकी गोद में इतने दिन पले, जिसका इतने दिनों तक नमक खाया, अब उसी से दगा करो? नारायण ने तुम्हें क्या नहीं दिया? मजे से खाते हो, पहनते हो, घर में नारायण का दिया चार पैसा है, बाल-बच्चे हैं, और क्या चाहिए? मेरा कहना मानो, इस कलंक का टीका अपने माथे न लगाओ।
यह अपजस मत लो।
बरक्कत अपनी कमाई में होती है; हराम की कौड़ी कभी नहीं फलती।
मुंशी—ऊँह! ऐसी बातें बहुत सुन चुका हूँ।
दुनिया उन पर चलने लगे, तो सारे काम बन्द हो जायँ।
मैंने इतने दिनों इनकी सेवा की, मेरी ही बदौलत ऐसे-ऐसे चार-पॉँच गॉँव बढ़ गए।
जब तक पंडित जी थे, मेरी नीयत का मान था।
मुझे ऑंख में धूल डालने की जरुरत न थी, वे आप ही मेरी खातिर कर दिया करते थे।
उन्हें मरे आठ साल हो गए; मगर मुसम्मात के एक बीड़े पान की कसम खाता हूँ; मेरी जात से उनको हजारों रुपये-मासिक की बचत होती थी।
क्या उनको इतनी भी समझ न थी कि यह बेचारा, जो इतनी ईमानदारी से मेरा काम करता है, इस नफे में कुछ उसे भी मिलना चाहिए? यह कह कर न दो, इनाम कह कर दो, किसी तरह दो तो, मगर वे तो समझती थी कि मैंने इसे बीस रुपये महीने पर मोल ले लिया है।
मैंने आठ साल तक सब किया, अब क्या इसी बीस रुपये में गुलामी करता रहूँ और अपने बच्चों को दूसरों का मुँह ताकने के लिए छोड़ जाऊँ? अब मुझे यह अवसर मिला है।
इसे क्यों छोडूँ? जमींदारी की लालसा लिये हुए क्यों मरुँ? जब तक जीऊँगा, खुद खाऊँगा।
मेरे पीछे मेरे बच्चे चैन उड़ायेंगे।
माता की ऑंखों में ऑंसू भर आये।
बोली—बेटा, मैंने तुम्हारे मुँह से ऐसी बातें कभी नहीं सुनी थीं, तुम्हें क्या हो गया है? तुम्हारे आगे बाल-बच्चे हैं।
आग में हाथ न डालो।
बहू ने सास की ओर देख कर कहा—हमको ऐसा धन न चाहिए, हम अपनी दाल-रोटी में मगन हैं।
मुंशी—अच्छी बात है, तुम लोग रोटी-दाल खाना, गाढ़ा पहनना, मुझे अब हल्वे-पूरी की इच्छा है।
माता—यह अधर्म मुझसे न देखा जायगा।
मैं गंगा में डूब मरुँगी।
पत्नी—तुम्हें यह सब कॉँटा बोना है, तो मुझे मायके पहुँचा दो, मैं अपने बच्चों को लेकर इस घर में न रहूँगी!
मुंशी ने झुँझला कर कहा—तुम लोगों की बुद्वि तो भॉँग खा गयी है।
लाखों सरकारी नौकर रात-दिन दूसरों का गला 
दबा-दबा कर रिश्वतें लेते हैं और चैन करते हैं।
न उनके बाल-बच्चों ही को कुछ होता है, न उन्हीं को हैजा पकड़ता है।
अधर्म उनको क्यों नहीं खा जाता, जो मुझी को खा जायगा।
मैंने तो सत्यवादियों को सदा दु:ख झेलते ही देखा है।
मैंने जो कुछ किया है, सुख लूटूँगा।
तुम्हारे मन में जो आये, करो।
प्रात:काल दफ्तर खुला तो कागजात सब गायब थे।
मुंशी छक्कनलाल बौखलाये से घर में गये और मालकिन से पूछा—कागजात आपने उठवा लिए हैं।
भानुकुँवरि ने कहा—मुझे क्या खबर, जहॉँ आपने रखे होंगे, वहीं होंगे।
फिर सारे घर में खलबली पड़ गयी।
पहरेदारों पर मार पड़ने लगी।
भानुकुँवरि को तुरन्त मुंशी सत्यनारायण पर संदेह हुआ, मगर उनकी समझ में छक्कनलाल की सहायता के बिना यह काम होना असम्भव था।
पुलिस में रपट हुई।
एक ओझा नाम निकालने के लिए बुलाया गया।
मौलवी साहब ने कुर्रा फेंका।
ओझा ने बताया, यह किसी पुराने बैरी का काम है।
मौलवी साहब ने फरमाया, किसी घर के भेदिये ने यह हरकत की है।
शाम तक यह दौड़-धूप रही।
फिर यह सलाह होने लगी कि इन कागजातों के बगैर मुकदमा कैसे चले।
पक्ष तो पहले से ही निर्बल था।
जो कुछ बल था, वह इसी बही-खाते का था।
अब तो सबूत भी हाथ से गये।
दावे में कुछ जान ही न रही, मगर भानकुँवरि ने कहा—बला से हार जाऍंगे।
हमारी चीज कोई छीन ले, तो हमारा धर्म है कि उससे यथाशक्ति लड़ें, हार कर बैठना कायरों का काम है।
सेठ जी (वकील) को इस दुर्घटना का समाचार मिला तो उन्होंने भी यही कहा कि अब दावे में जरा भी जान नहीं है।
केवल अनुमान और तर्क का भरोसा है।
अदालत ने माना तो माना, नहीं तो हार माननी पड़ेगी।
पर भानुकुँवरि ने एक न मानी।
लखनऊ और इलाहाबाद से दो होशियार बैरिस्टिर बुलाये।
मुकदमा शुरु हो गया।
सारे शहर में इस मुकदमें की धूम थी।
कितने ही रईसों को भानुकुँवरि ने साथी बनाया था।
मुकदमा शुरु होने के समय हजारों आदमियों की भीड़ हो जाती थी।
लोगों के इस खिंचाव का मुख्य कारण यह था कि भानुकुँवरि एक पर्दे की आड़ में बैठी हुई अदालत की कारवाई देखा करती थी, क्योंकि उसे अब अपने नौकरों पर जरा भी विश्वास न था।
वादी बैरिस्टर ने एक बड़ी मार्मिक वक्तृता दी।
उसने सत्यनाराण की पूर्वावस्था का खूब अच्छा चित्र खींचा।
उसने दिखलाया कि वे कैसे स्वामिभक्त, कैसे कार्य-कुशल, कैसे कर्म-शील थे; और स्वर्गवासी पंडित भृगुदत्त का उस पर पूर्ण विश्वास हो जाना, किस तरह स्वाभाविक था।
इसके बाद उसने सिद्ध किया कि मुंशी सत्यनारायण की आर्थिक व्यवस्था कभी ऐसी न थी कि वे इतना धन-संचय करते।
अंत में उसने मुंशी जी की स्वार्थपरता, कूटनीति, निर्दयता और विश्वास-घातकता का ऐसा घृणोत्पादक चित्र खींचा कि लोग मुंशी जी को गोलियॉँ देने लगे।
इसके साथ ही उसने पंडित जी के अनाथ बालकों की दशा का बड़ा करूणोत्पादक वर्णन किया—कैसे शोक और लज्जा की बात है कि ऐसा चरित्रवान, ऐसा नीति-कुशल मनुष्य इतना गिर जाय कि अपने स्वामी के अनाथ बालकों की गर्दन पर छुरी चलाने पर संकोच न करे।
मानव-पतन का ऐसा करुण, ऐसा हृदय-विदारक उदाहरण मिलना कठिन है।
इस कुटिल कार्य के परिणाम की दृष्टि से इस मनुष्य के पूर्व परिचित सदगुणों का गौरव लुप्त हो जाता है।
क्योंकि वे असली मोती नहीं, नकली कॉँच के दाने थे, जो केवल विश्वास जमाने के निमित्त दर्शाये गये थे।
वह केवल सुंदर जाल था, जो एक सरल हृदय और छल-छंद से दूर रहने वाले रईस को फँसाने के लिए फैलाया गया था।
इस नर-पशु का अंत:करण कितना अंधकारमय, कितना कपटपूर्ण, कितना कठोर है; और इसकी दुष्टता कितनी घोर, कितनी अपावन है।
अपने शत्रु के साथ दया करना एक बार तो क्षम्य है, मगर इस मलिन हृदय मनुष्य ने उन बेकसों के साथ दगा दिया है, जिन पर मानव-स्वभाव के अनुसार दया करना उचित है! यदि आज हमारे पास बही-खाते मौजूद होते, अदालत पर सत्यनारायण की सत्यता स्पष्ट रुप से प्रकट हो जाती, पर मुंशी जी के बरखास्त होते ही दफ्तर से उनका लुप्त हो जाना भी अदालत के लिए एक बड़ा सबूत है।
शहर में कई रईसों ने गवाही दी, पर सुनी-सुनायी बातें जिरह में उखड़ गयीं।
दूसरे दिन फिर मुकदमा पेश हुआ।
प्रतिवादी के वकील ने अपनी वक्तृता शुरु की।
उसमें गंभीर विचारों की अपेक्षा हास्य का आधिक्य था—यह एक विलक्षण न्याय-सिद्धांत है कि किसी धनाढ़य मनुष्य का नौकर जो कुछ खरीदे, वह उसके स्वामी की चीज समझी जाय।
इस सिद्धांत के अनुसार हमारी गवर्नमेंट को अपने कर्मचारियों की सारी सम्पत्ति पर कब्जा कर लेना चाहिए।
यह स्वीकार करने में हमको कोई आपत्ति नहीं कि हम इतने रुपयों का प्रबंध न कर सकते थे और यह धन हमने स्वामी ही से ऋण लिया; पर हमसे ऋण चुकाने का कोई तकाजा न करके वह जायदाद ही मॉँगी जाती है।
यदि हिसाब के कागजात दिखलाये जायँ, तो वे साफ बता देंगे कि मैं सारा ऋण दे चुका।
हमारे मित्र ने कहा कि ऐसी अवस्था में बहियों का गुम हो जाना भी अदालत के लिये एक सबूत होना चाहिए।
मैं भी उनकी युक्ति का समर्थन करता हूँ।
यदि मैं आपसे ऋण ले कर अपना विवाह करुँ तो क्या मुझसे मेरी नव-विवाहित वधू को छीन लेंगे?
हमारे सुयोग मित्र ने हमारे ऊपर अनाथों के साथ दगा करने का दोष लगाया है।
अगर मुंशी सत्यनाराण की नीयत खराब होती, तो उनके लिए सबसे अच्छा अवसर वह था जब पंडित भृगुदत्त का स्वर्गवास हुआ था।
इतने विलम्ब की क्या जरुरत थी? यदि आप शेर को फँसा कर उसके बच्चे को उसी वक्त नहीं पकड़ लेते, उसे बढ़ने और सबल होने का अवसर देते हैं, तो मैं आपको बुद्विमान न कहूँगा।
यथार्थ बात यह है कि मुंशी सत्यनाराण ने नमक का जो कुछ हक था, वह पूरा कर दिया।
आठ वर्ष तक तन-मन से स्वामी के संतान की सेवा की।
आज उन्हें अपनी साधुता का जो फल मिल रहा है, वह बहुत ही दु:खजनक और हृदय-विदारक है।
इसमें भानुकुँवरि का दोष नहीं।
वे एक गुण-सम्पन्न महिला हैं; मगर अपनी जाति के अवगुण उनमें भी विद्यमान हैं! ईमानदार मनुष्य स्वभावत: स्पष्टभाषी होता है; उसे अपनी बातों में नमक-मिर्च लगाने की जरुरत नहीं होती।
यही कारण है कि मुंशी जी के मृदुभाषी मातहतों को उन पर आक्षेप करने का मौका मिल गया।
इस दावे की जड़ केवल इतनी ही है, और कुछ नहीं।
भानुकुँवरि यहॉँ उपस्थित हैं।
क्या वे कह सकती हैं कि इस आठ वर्ष की मुद्दत में कभी इस गॉँव का जिक्र उनके सामने आया? कभी उसके हानि-लाभ, आय-व्यय, लेन-देन की चर्चा उनसे की गयी? मान लीजिए कि मैं गवर्नमेंट का मुलाजिम हूँ।
यदि मैं आज दफ्तर में आकर अपनी पत्नी के आय-व्यय और अपने टहलुओं के टैक्सों का पचड़ा गाने लगूँ, तो शायद मुझे शीघ्र ही अपने पद से पृथक होना पड़े, और सम्भव है, कुछ दिनों तक बरेली की अतिथिशाला में भी रखा जाऊँ।
जिस गॉँव से भानुकुँवरि का सरोवार न था, उसकी चर्चा उनसे क्यों की जाती? 
इसके बाद बहुत से गवाह पेश हुए; जिनमें अधिकांश आस-पास के देहातों के जमींदार थे।
उन्होंने बयान किया कि हमने मुंशी सत्यनारायण असामियों को अपनी दस्तखती रसीदें और अपने नाम से खजाने में रुपया दाखिल करते देखा है।
इतने में संध्या हो गयी।
अदालत ने एक सप्ताह में फैसला सुनाने का हुक्म दिया।
सत्यनारायण को अब अपनी जीत में कोई सन्देह न था।
वादी पक्ष के गवाह भी उखड़ गये थे और बहस भी सबूत से खाली थी।
अब इनकी गिनती भी जमींदारों में होगी और सम्भव है, यह कुछ दिनों में रईस कहलाने लगेंगे।
पर किसी न किसी कारण से अब शहर के गणमान्य पुरुषों से ऑंखें मिलाते शर्माते थे।
उन्हें देखते ही उनका सिर नीचा हो जाता था।
वह मन में डरते थे कि वे लोग कहीं इस विषय पर कुछ पूछ-ताछ न कर बैठें।
वह बाजार में निकलते तो दूकानदारों में कुछ कानाफूसी होने लगती और लोग उन्हें तिरछी दृष्टि से देखने लगते।
अब तक लोग उन्हें विवेकशील और सच्चरित्र मनुष्य समझते, शहर के धनी-मानी उन्हें इज्जत की निगाह से देखते और उनका बड़ा आदर करते थे।
यद्यपि मुंशी जी को अब तक इनसे टेढ़ी-तिरछी सुनने का संयोग न पड़ा था, तथापि उनका मन कहता था कि सच्ची बात किसी से छिपी नहीं है।
चाहे अदालत से उनकी जीत हो जाय, पर उनकी साख अब जाती रही।
अब उन्हें लोग स्वार्थी, कपटी और दगाबाज समझेंगे।
दूसरों की बात तो अलग रही, स्वयं उनके घरवाले उनकी उपेक्षा करते थे।
बूढ़ी माता ने तीन दिन से मुँह में पानी नहीं डाला! स्त्री बार-बार हाथ जोड़ कर कहती थी कि अपने प्यारे बालकों पर दया करो।
बुरे काम का फल कभी अच्छा नहीं होता! नहीं तो पहले मुझी को विष खिला दो।
जिस दिन फैसला सुनाया जानेवाला था, प्रात:काल एक कुंजड़िन तरकारियॉँ लेकर आयी और मुंशियाइन से बोली—
बहू जी! हमने बाजार में एक बात सुनी है।
बुरा न मानों तो कहूँ? जिसको देखो, उसके मुँह से यही बात निकलती है कि लाला बाबू ने जालसाजी से पंडिताइन का कोई हलका ले लिया।
हमें तो इस पर यकीन नहीं आता।
लाला बाबू ने न सँभाला होता, तो अब तक पंडिताइन का कहीं पता न लगता।
एक अंगुल जमीन न बचती।
इन्हीं में एक सरदार था कि सबको सँभाल लिया।
तो क्या अब उन्हीं के साथ बदी करेंगे? अरे बहू! कोई कुछ साथ लाया है कि ले जायगा? यही नेक-बदी रह जाती है।
बुरे का फल बुरा होता है।
आदमी न देखे, पर अल्लाह सब कुछ देखता है।
बहू जी पर घड़ों पानी पड़ गया।
जी चाहता था कि धरती फट जाती, तो उसमें समा जाती।
स्त्रियॉँ स्वभावत: लज्जावती होती हैं।
उनमें आत्माभिमान की मात्रा अधिक होती है।
निन्दा-अपमान उनसे सहन नहीं हो सकता है।
सिर झुकाये हुए बोली—बुआ! मैं इन बातों को क्या जानूँ? मैंने तो आज ही तुम्हारे मुँह से सुनी है।
कौन-सी तरकारियॉँ हैं?
मुंशी सत्यनारायण अपने कमरे में लेटे हुए कुंजड़िन की बातें सुन रहे थे, उसके चले जाने के बाद आकर स्त्री से पूछने लगे—यह शैतान की खाला क्या कह रही थी।
स्त्री ने पति की ओर से मुंह फेर लिया और जमीन की ओर ताकते हुए बोली—क्या तुमने नहीं सुना? तुम्हारा गुन-गान कर रही थी।
तुम्हारे पीछे देखो, किस-किसके मुँह से ये बातें सुननी पड़ती हैं और किस-किससे मुँह छिपाना पड़ता है।
मुंशी जी अपने कमरे में लौट आये।
स्त्री को कुछ उत्तर नहीं दिया।
आत्मा लज्जा से परास्त हो गयी।
जो मनुष्य सदैव सर्व-सम्मानित रहा हो; जो सदा आत्माभिमान से सिर उठा कर चलता रहा हो, जिसकी सुकृति की सारे शहर में चर्चा होती हो, वह कभी सर्वथा लज्जाशून्य नहीं हो सकता; लज्जा कुपथ की सबसे बड़ी शत्रु है।
कुवासनाओं के भ्रम में पड़ कर मुंशी जी ने समझा था, मैं इस काम को ऐसी गुप्त-रीति से पूरा कर ले जाऊँगा कि किसी को कानों-कान खबर न होगी, पर उनका यह मनोरथ सिद्ध न हुआ।
बाधाऍं आ खड़ी हुई।
उनके हटाने में उन्हें बड़े दुस्साहस से काम लेना पड़ा; पर यह भी उन्होंने लज्जा से बचने के निमित्त किया।
जिसमें यह कोई न कहे कि अपनी स्वामिनी को धोखा दिया।
इतना यत्न करने पर भी निंदा से न बच सके।
बाजार का सौदा बेचनेवालियॉँ भी अब अपमान करतीं हैं।
कुवासनाओं से दबी हुई लज्जा-शक्ति इस कड़ी चोट को सहन न कर सकी।
मुंशी जी सोचने लगे, अब मुझे धन-सम्पत्ति मिल जायगी, ऐश्वर्यवान् हो जाऊँगा, परन्तु निन्दा से मेरा पीछा न छूटेगा।
अदालत का फैसला मुझे लोक-निन्दा से न बचा सकेगा।
ऐश्वर्य का फल क्या है?—मान और मर्यादा।
उससे हाथ धो बैठा, तो ऐश्वर्य को लेकर क्या करुँगा? चित्त की शक्ति खोकर, लोक-लज्जा सहकर, जनसमुदाय में नीच बन कर और अपने घर में कलह का बीज बोकर यह सम्पत्ति मेरे किस काम आयेगी? और यदि वास्तव में कोई न्याय-शक्ति हो और वह मुझे इस कुकृत्य का दंड दे, तो मेरे लिए सिवा मुख में कालिख लगा कर निकल जाने के और कोई मार्ग न रहेगा।
सत्यवादी मनुष्य पर कोई विपत्त पड़ती हैं, तो लोग उनके साथ सहानुभूति करते हैं।
दुष्टों की विपत्ति लोगों के लिए व्यंग्य की सामग्री बन जाती है।
उस अवस्था में ईश्वर अन्यायी ठहराया जाता है; मगर दुष्टों की विपत्ति ईश्वर के न्याय को सिद्ध करती है।
परमात्मन! इस दुर्दशा से किसी तरह मेरा उद्धार करो! क्यों न जाकर मैं भानुकुँवरि के पैरों पर गिर पड़ूँ और विनय करुँ कि यह मुकदमा उठा लो? शोक! पहले यह बात मुझे क्यों न सूझी? अगर कल तक में उनके पास चला गया होता, तो बात बन जाती; पर अब क्या हो सकता है।
आज तो फैसला सुनाया जायगा।
मुंशी जी देर तक इसी विचार में पड़े रहे, पर कुछ निश्चय न कर सके कि क्या करें।
भानुकुँवरि को भी विश्वास हो गया कि अब गॉँव हाथ से गया।
बेचारी हाथ मल कर रह गयी।
रात-भर उसे नींद न आयी, रह-रह कर मुंशी सत्यनारायण पर क्रोध आता था।
हाय पापी! ढोल बजा कर मेरा पचास हजार का माल लिए जाता है और मैं कुछ नहीं कर सकती।
आजकल के न्याय करने वाले बिलकुल ऑंख के अँधे हैं।
जिस बात को सारी दुनिया जानती है, उसमें भी उनकी दृष्टि नहीं पहुँचती।
बस, दूसरों को ऑंखों से देखते हैं।
कोरे कागजों के गुलाम हैं।
न्याय वह है जो दूध का दूध, पानी का पानी कर दे; यह नहीं कि खुद ही कागजों के धोखे में आ जाय, खुद ही पाखंडियों के जाल में फँस जाय।
इसी से तो ऐसी छली, कपटी, दगाबाज, और दुरात्माओं का साहस बढ़ गया है।
खैर, गॉँव जाता है तो जाय; लेकिन सत्यनारायण, तुम शहर में कहीं मुँह दिखाने के लायक भी न रहे।
इस खयाल से भानुकुँवरि को कुछ शान्ति हुई।
शत्रु की हानि मनुष्य को अपने लाभ से भी अधिक प्रिय होती है, मानव-स्वभाव ही कुछ ऐसा है।
तुम हमारा एक गॉँव ले गये, नारायण चाहेंगे तो तुम भी इससे सुख न पाओगे।
तुम आप नरक की आग में जलोगे, तुम्हारे घर में कोई दिया जलाने वाला न रह जायगा।
फैसले का दिन आ गया।
आज इजलास में बड़ी भीड़ थी।
ऐसे-ऐसे महानुभाव उपस्थित थे, जो बगुलों की तरह अफसरों की बधाई और बिदाई के अवसरों ही में नजर आया करते हैं।
वकीलों और मुख्तारों की पलटन भी जमा थी।
नियत समय पर जज साहब ने इजलास सुशोभित किया।
विस्तृत न्याय भवन में सन्नाटा छा गया।
अहलमद ने 
संदूक से तजबीज निकाली।
लोग उत्सुक होकर एक-एक कदम और आगे खिसक गए।
जज ने फैसला सुनाया—मुद्दई का दावा खारिज।
दोनों पक्ष अपना-अपना खर्च सह लें।
यद्यपि फैसला लोगों के अनुमान के अनुसार ही था, तथापि जज के मुँह से उसे सुन कर लोगों में हलचल-सी मच गयी।
उदासीन भाव से फैसले पर आलोचनाऍं करते हुए लोग धीरे-धीरे कमरे से निकलने लगे।
एकाएक भानुकुँवरि घूँघट निकाले इजलास पर आ कर खड़ी हो गयी।
जानेवाले लौट पड़े।
जो बाहर निकल गये थे, दौड़ कर आ गये।
और कौतूहलपूर्वक भानुकुँवरि की तरफ ताकने लगे।
भानुकुँवरि ने कंपित स्वर में जज से कहा—सरकार, यदि हुक्म दें, तो मैं मुंशी जी से कुछ पूछूँ।
यद्यपि यह बात नियम के विरुद्ध थी, तथापि जज ने दयापूर्वक आज्ञा दे दी।
तब भानुकुँवरि ने सत्यनारायण की तरफ देख कर कहा—लाला जी, सरकार ने तुम्हारी डिग्री तो कर ही दी।
गॉँव तुम्हें मुबारक रहे; मगर ईमान आदमी का सब कुछ है।
ईमान से कह दो, गॉँव किसका है?
हजारों आदमी यह प्रश्न सुन कर कौतूहल से सत्यनारायण की तरफ देखने लगे।
मुंशी जी विचार-सागर में डूब गये।
हृदय में संकल्प और विकल्प में घोर संग्राम होने लगा।
हजारों मनुष्यों की ऑंखें उनकी तरफ जमी हुई थीं।
यथार्थ बात अब किसी से छिपी न थी।
इतने आदमियों के सामने असत्य बात मुँह से निकल न सकी।
लज्जा से जबान बंद कर ली— मेरा कहने में काम बनता था।
कोई बात न थी; किंतु घोरतम पाप का दंड समाज दे सकता है, उसके मिलने का पूरा भय था।
आपका कहने से काम बिगड़ता था।
जीती-जितायी बाजी हाथ से निकली जाती थी, सर्वोत्कृष्ट काम के लिए समाज से जो इनाम मिल सकता है, उसके मिलने की पूरी आशा थी।
आशा के भय को जीत लिया।
उन्हें ऐसा प्रतीत हुआ, जैसे ईश्वर ने मुझे अपना मुख उज्जवल करने का यह अंतिम अवसर दिया है।
मैं अब भी मानव-सम्मान का पात्र बन सकता हूँ।
अब अपनी आत्मा की रक्षा कर सकता हूँ।
उन्होंने आगे बढ़ कर भानुकुँवरि को प्रणाम किया और कॉँपते हुए स्वर से बोले—आपका!
हजारों मनुष्यों के मुँह से एक गगनस्पर्शी ध्वनि निकली—सत्य की जय!
जज ने खड़े होकर कहा—यह कानून का न्याय नहीं, ईश्वरीय न्याय है! इसे कथा न समझिएगा; यह सच्ची घटना है।
भानुकुँवरि और सत्य नारायण अब भी जीवित हैं।
मुंशी जी के इस नैतिक साहस पर लोग मुगध हो गए।
मानवीय न्याय पर ईश्वरीय न्याय ने जो विलक्षण विजय पायी, उसकी चर्चा शहर भर में महीनों रही।
भानुकुँवरि मुंशी जी के घर गयी, उन्हें मना कर लायीं।
फिर अपना सारा कारोबार उन्हें सौंपा और कुछ दिनों उपरांत यह गॉँव उन्हीं के नाम हिब्बा कर दिया।
मुंशी जी ने भी उसे अपने अधिकार में रखना उचित न समझा, कृष्णार्पण कर दिया।

मानसरोवर भाग- 
हिंदू समाज की वैवाहिक प्रथा इतनी दुषित, इतनी चिंताजनक, इतनी भयंकर हो गयी है कि कुछ समझ में नहीं आता, उसका सुधार क्योंकर हो।
बिरलें ही ऐसे माता−पिता होंगे जिनके सात पुत्रों के बाद एक भी कन्या उत्पन्न हो जाय तो वह सहर्ष उसका स्वागत करें।
कन्या का जन्म होते ही उसके विवाह की चिंता सिर पर सवार हो जाती है और आदमी उसी में डुबकियां खाने लगता है।
अवस्था इतनी निराशमय और भयानक हो गई है कि ऐसे माता−पिताओं की कमी नहीं है जो कन्या की मृत्यु पर ह्रदय से प्रसन्न होते है, मानों सिर से बाधा टली।
इसका कारण केवल यही है कि देहज की दर, दिन दूनी रात चौगुनी, पावस−काल के जल−गुजरे कि एक या दो हजारों तक नौबत पहुंच गई है।
अभी बहुत दिन नहीं गुजरे कि एक या दो हजार रुपये दहेज केवल बड़े घरों की बात थी, छोटी−छोटी शादियों पांच सौ से एक हजार तक तय हो जाती थीं; अब मामुली−मामुली विवाह भी तीन−चार हजार के नीचे तय नहीं होते ।
खर्च का तो यह हाल है और शिक्षित समाज की निर्धनता और दरिद्रता दिन बढ़ती जाती है।
इसका अन्त क्या होगा ईश्वर ही जाने।
बेटे एक दर्जन भी हों तो माता−पिता का चिंता नहीं होती।
वह अपने ऊपर उनके विवाह−भार का अनिवार्य नहीं समझता, यह उसके लिए कम्पलसरी विषय नहीं, आप्शनल विषय है।
होगा तों कर देगें; नही कह देंगे−−बेटा, खाओं कमाओं, कमाई हो तो विवाह कर लेना।
बेटों की कुचरित्रता कलंक की बात नहीं समझी जाती; लेकिन कन्या का विवाह तो करना ही पड़ेगा, उससे भागकर कहां जायेगें ? अगर विवाह में विलम्ब हुआ और कन्या के पांव कहीं ऊंचे नीचे पड़ गये तो फिर कुटुम्ब की नाक कट गयी; वह पतित हो गया, टाट बाहर कर दिया गया।
अगर वह इस दुर्घटना को सफलता के साथ गुप्त रख सका तब तो कोई बात नहीं; उसकों कलंकित करने का किसी का साहस नहीं; लेकिन अभाग्यवश यदि वह इसे छिपा न सका, भंडाफोड़ हो गया तो फिर माता−पिता के लिए, भाई−बंधुओं के लिए संसार में मुंह दिखाने को नहीं रहता।
कोई अपमान इससे दुस्सह, कोई विपत्ति इससे भीषण नहीं।
किसी भी व्याधि की इससे भयंकर कल्पना नहीं की जा सकती।
लुत्फ तो यह है कि जो लोग बेटियों के विवाह की कठिनाइयों को भोगा चुके होते है वहीं अपने बेटों के विवाह के अवसर पर बिलकुल भुल जाते है कि हमें कितनी ठोकरें खानी पड़ी थीं, जरा भी सहानुभूति नही प्रकट करतें, बल्कि कन्या के विवाह में जो तावान उठाया था उसे चक्र−वृद्धि ब्याज के साथ बेटे के विवाह में वसूल करने पर कटिबद्ध हो जाते हैं।
कितने ही माता−पिता इसी चिंता में ग्रहण कर लेता है, कोई बूढ़े के गले कन्या का मढ़ कर अपना गला छुड़ाता है, पात्र−कुपात्र के विचार करने का मौका कहां, ठेलमठेल है।
मुंशी गुलजारीलाल ऐसे ही हतभागे पिताओं में थे।
यों उनकी स्थिति बूरी न थी।
दो−ढ़ाई सौ रुपये महीने वकालत से पीट लेते थे, पर खानदानी आदमी थे, उदार ह्रदय, बहुत किफायत करने पर भी माकूल बचत न हो सकती थी।
सम्बन्धियों का आदर−सत्कार न करें तो नहीं बनता, मित्रों की खातिरदारी न करें तो नही बनता।
फिर ईश्वर के दिये हुए दो पुत्र थे, उनका पालन−पोषण, शिक्षण का भार था, क्या करते ! पहली कन्या का विवाह टेढ़ी खीर हो रहा था।
यह आवश्यक था कि विवाह अच्छे घराने में हो, अन्यथा लोग हंसेगे और अच्छे घराने के लिए कम−से−कम पांच हजार का तखमीना था।
उधर पुत्री सयानी होती जाती थी।
वह अनाज जो लड़के खाते थे, वह भी खाती थी; लेकिन लड़कों को देखो तो जैसे सूखों का रोग लगा हो और लड़की शुक्ल पक्ष का चांद हो रही थी।
बहुत दौड़−धूप करने पर बचारे को एक लड़का मिला।
बाप आबकारी के विभाग में रु का नौकर था, लड़का सुशिक्षित।
स्त्री से आकार बोले, लड़का तो मिला और घरबार−एक भी काटने योग्य नहीं; पर कठिनाई यही है कि लड़का कहता है, मैं अपना विवाह न करुंगा।
बाप ने समझाया, मैने कितना समझाया, औरों ने समझाया, पर वह टस से मस नहीं होता।
कहता है, मै कभी विवाह न करुंगा।
समझ में नहीं आता, विवाह से क्यों इतनी घृणा करता है।
कोई कारण नहीं बतलाता, बस यही कहता है, मेरी इच्छा।
मां बाप का एकलौता लड़का है।
उनकी परम इच्छा है कि इसका विवाह हो जाय, पर करें क्या? यों उन्होने फलदान तो रख लिया है पर मुझसे कह दिया है कि लड़का स्वभाव का हठीला है, अगर न मानेगा तो फलदान आपको लौटा दिया जायेगा।
स्त्री ने कहा−−तुमने लड़के को एकांत में बुलावकर पूछा नहीं?
गुलजारीलाल−−बुलाया था।
बैठा रोता रहा, फिर उठकर चला गया।
तुमसे क्या कहूं, उसके पैरों पर गिर पड़ा; लेकिन बिना कुछ कहे उठाकर चला गया।
स्त्री−−देखो, इस लड़की के पीछे क्या−क्या झेलना पड़ता है?
गुलजारीलाल−−कुछ नहीं, आजकल के लौंडे सैलानी होते हैं।
अंगरेजी पुस्तकों में पढ़ते है कि विलायत में कितने ही लोग अविवाहित रहना ही पसंद करते है।
बस यही सनक सवार हो जाती है कि निर्द्वद्व रहने में ही जीवन की सुख और शांति है।
जितनी मुसीबतें है वह सब विवाह ही में है।
मैं भी कालेज में था तब सोचा करता था कि अकेला रहूंगा और मजे से सैर−सपाटा करुंगा।
स्त्री−−है तो वास्तव में बात यही।
विवाह ही तो सारी मुसीबतों की जड़ है।
तुमने विवाह न किया होता तो क्यों ये चिंताएं होतीं ? मैं भी क्वांरी रहती तो चैन करती।
इसके एक महीना बाद मुंशी गुलजारीलाल के पास वर ने यह पत्र लिखा−−
पूज्यवर,
सादर प्रणाम।
मैं आज बहुत असमंजस में पड़कर यह पत्र लिखने का साहस कर रहा हूं।
इस धृष्टता को क्षमा कीजिएगा।
आपके जाने के बाद से मेरे पिताजी और माताजी दोनों मुझ पर विवाह करने के लिए नाना प्रकार से दबाव डाल रहे है।
माताजी रोती है, पिताजी नाराज होते हैं।
वह समझते है कि मैं अपनी जिद के कारण विवाह से भागता हूं।
कदाचिता उन्हे यह भी सन्देह हो रहा है कि मेरा चरित्र भ्रष्ट हो गया है।
मैं वास्तविक कारण बताते हुए डारता हूं कि इन लोगों को दु:ख होगा और आश्चर्य नहीं कि शोक में उनके प्राणों पर ही बन जाय।
इसलिए अब तक मैने जो बात गुप्त रखी थी, वह आज विवश होकर आपसे प्रकट करता हूं और आपसे साग्रह निवेदन करता हूं कि आप इसे गोपनीय समझिएगा और किसी दशा में भी उन लोगों के कानों में इसकी भनक न पड़ने दीजिएगा।
जो होना है वह तो होगा है, पहले ही से क्यों उन्हे शोक में डुबाऊं।
मुझे − महीनों से यह अनुभव हो रहा है कि मैं क्षय रोग से ग्रसित हूं।
उसके सभी लक्षण प्रकट होते जाते है।
डाक्टरों की भी यही राय है।
यहां सबसे अनुभवी जो दो डाक्टर हैं, उन दोनों ही से मैने अपनी आरोग्य−परीक्षा करायी और दोनो ही ने स्पष्ट कहा कि तुम्हे सिल है।
अगर माता−पिता से यह कह दूं तो वह रो−रो कर मर जायेगें।
जब यह निश्चय है कि मैं संसार में थोड़े ही दिनों का मेहमान हूं तो मेरे लिए विवाह की कल्पना करना भी पाप है।
संभव है कि मैं विशेष प्रयत्न करके साल दो साल जीवित रहूं, पर वह दशा और भी भयंकर होगी, क्योकि अगर कोई संतान हुई तो वह भी मेरे संस्कार से अकाल मृत्यु पायेगी और कदाचित् स्त्री को भी इसी रोग−राक्षस का भक्ष्य बनना पड़े।
मेरे अविवाहित रहने से जो बीतेगी, मुझ पर बीतेगी।
विवाहित हो जाने से मेरे साथ और कई जीवों का नाश हो जायगा।
इसलिए आपसे मेरी प्रार्थना है कि मुझे इस बन्धन में डालने के लिए आग्रह न कीजिए, अन्यथा आपको पछताना पड़ेगा।
सेवक
हजारीलाल।
पत्र पढ़कर गुलजारीलाल ने स्त्री की ओर देखा और बोले−−इस पत्र के विषय में तुम्हारा क्या विचार हैं।
स्त्री−−मुझे तो ऐसा मालूम होता है कि उसने बहाना रचा है।
गुलजारीलाल−−बस−बस, ठीक यही मेरा भी विचार है।
उसने समझा है कि बीमारी का बहाना कर दूंगा तो आप ही 
हट जायेंगे।
असल में बीमारी कुछ नहीं।
मैने तो देखा ही था, चेहरा चमक रहा था।
बीमार का मुंह छिपा नहीं रहता।
स्त्री−−राम नाम ले के विवाह करो, कोई किसी का भाग्य थोड़े ही पढ़े बैठा है।
गुलजारीलाल−−यही तो मै सोच रहा हूं।
स्त्री−−न हो किसी डाक्टर से लड़के को दिखाओं ।
कहीं सचमुच यह बीमारी हो तो बेचारी अम्बा कहीं की न रहे।
गुलजारीलाल−तुम भी पागल हो क्या? सब हीले−हवाले हैं।
इन छोकरों के दिल का हाल मैं खुब जानता हूं।
सोचता होगा अभी सैर−सपाटे कर रहा हूं, विवाह हो जायगा तो यह गुलछर्रे कैसे उड़ेगे!
स्त्री−−तो शुभ मुहूर्त देखकर लग्न भिजवाने की तैयारी करो।
हजारीलाल बड़े धर्म−सन्देह में था।
उसके पैरों में जबरदस्ती विवाह की बेड़ी डाली जा रही थी और वह कुछ न कर सकता था।
उसने ससुर का अपना कच्चा चिट्ठा कह सुनाया; मगर किसी ने उसकी बालों पर विश्वास न किया।
मां−बाप से अपनी बीमारी का हाल कहने का उसे साहस न होता था।
न जाने उनके दिल पर क्या गुजरे, न जाने क्या कर बैठें? कभी सोचता किसी डाक्टर की शहदत लेकर ससूर के पास भेज दूं, मगर फिर ध्यान आता, यदि उन लोगों को उस पर भी विश्वास न आया, तो? आजकल डाक्टरी से सनद ले लेना कौन−सा मुश्किल काम है।
सोचेंगे, किसी डाक्टर को कुछ दे दिलाकर लिखा लिया होगा।
शादी के लिए तो इतना आग्रह हो रहा था, उधर डाक्टरों ने स्पष्ट कह दिया था कि अगर तुमने शादी की तो तुम्हारा जीवन−सुत्र और भी निर्बल हो जाएगा।
महीनों की जगह दिनों में वारा−न्यारा हो जाने की सम्भावाना है।
लग्न आ चुकी थी।
विवाह की तैयारियां हो रही थीं, मेहमान आते−जाते थे और हजारीलाल घर से भागा−भागा फिरता था।
कहां चला जाऊं? विवाह की कल्पना ही से उसके प्राण सूख जाते थे।
आह ! उस अबला की क्या गति होगी ? जब उसे यह बात मालूम होगी तो वह मुझे अपने मन में क्या कहेगी? कौन इस पाप का प्रायश्चित करेगा ? नहीं, उस अबला पर घोर अत्याचार न करुंगा, उसे वैधव्य की आग में न जलाऊंगा।
मेरी जिन्दगी ही क्या, आज न मरा कल मरुंगा, कल नहीं तो परसों, तो क्यों न आज ही मर जाऊं।
आज ही जीवन का और उसके साथ सारी चिंताओं को, सारी विपत्तियों का अन्त कर दूं।
पिता जी रोयेंगे, अम्मां प्राण त्याग देंगी; लेकिन एक बालिका का जीवन तो सफल हो जाएगा, मेरे बाद कोई अभागा अनाथ तो न रोयेगा।
क्यों न चलकर पिताजी से कह दूं? वह एक−दो दिन दु:खी रहेंगे, अम्मां जी दो−एक रोज शोक से निराहार रह जायेगीं, कोई चिंता नहीं।
अगर माता−पिता के इतने कष्ट से एक युवती की प्राण−रक्षा हो जाए तो क्या छोटी बात है?
यह सोचकर वह धीरे से उठा और आकर पिता के सामने खड़ा हो गया।
रात के दस बज गये थे।
बाबू दरबारीलाल चारपाई पर लेटे हुए हुक्का पी रहे थे।
आज उन्हे सारा दिन दौड़ते गुजरा था।
शामियाना तय किया; बाजे वालों को बयाना दिया; आतिशबाजी, फुलवारी आदि का प्रबन्ध किया।
घंटो ब्राहमणों के साथ सिर मारते रहे, इस वक्त जरा कमर सीधी कर रहें थे कि सहसा हजारीलाल को सामने देखकर चौंक पड़ें।
उसका उतरा हुआ चेहरा सजल आंखे और कुंठित मुख देखा तो कुछ चिंतित होकर बोले−−क्यों लालू, तबीयत तो अच्छी है न? कुछ उदास मालूम होते हो।
हजारीलाल−−मै आपसे कुछ कहना चाहता हूं; पर भय होता है कि कहीं आप अप्रसन्न न हों।
दरबारीलाल−−समझ गया, वही पुरानी बात है न ? उसके सिवा कोई दूसरी बात हो शौक से कहो।
हजारीलाल−−खेद है कि मैं उसी विषय में कुछ कहना चाहता हूं।
दरबारीलाल−−यही कहना चाहता हो न मुझे इस बन्धन में न डालिए, मैं इसके अयोग्य हूं, मै यह भार सह नहीं सकता, बेड़ी मेरी गर्दन को तोड़ देगी, आदि या और कोई नई बात ?
हजारीलाल−−जी नहीं नई बात है।
मैं आपकी आज्ञा पालन करने के लिए सब प्रकार तैयार हूं; पर एक ऐसी बात है, जिसे मैने अब तक छिपाया था, उसे भी प्रकट कर देना चाहता हूं।
इसके बाद आप जो कुछ निश्चय करेंगे उसे मैं शिरोधार्य करुंगा।
हजारीलाल ने बड़े विनीत शब्दों में अपना आशय कहा, डाक्टरों की राय भी बयान की और अन्त में बोलें−−ऐसी दशा में मुझे पूरी आशा है कि आप मुझे विवाह करने के लिए बाध्य न करेंगें।
दरबारीलाल ने पुत्र के मुख की और गौर से देखा, कहे जर्दी का नाम न था, इस कथन पर विश्वास न आया; पर अपना अविश्वास छिपाने और अपना हार्दिक शोक प्रकट करने के लिए वह कई मिनट तक गहरी चिंता में मग्न रहे।
इसके बाद पीड़ित कंठ से बोले−−बेटा, इस इशा में तो विवाह करना और भी आवश्यक है।
ईश्वर न करें कि हम वह बुरा दिन देखने के लिए जीते रहे, पर विवाह हो जाने से तुम्हारी कोई निशानी तो रह जाएगी।
ईश्वर ने कोई संतान दे दी तो वही हमारे बुढ़ापे की लाठी होगी, उसी का मुंह देखरेख कर दिल को समझायेंगे, जीवन का कुछ आधार तो रहेगा।
फिर आगे क्या होगा, यह कौन कह सकता है ? डाक्टर किसी की कर्म−रेखा तो नहीं पढ़ते, ईश्वर की लीला अपरम्पार है, डाक्टर उसे नहीं समझ सकते ।
तुम निश्चिंत होकर बैठों, हम जो कुछ करते है, करने दो।
भगवान चाहेंगे तो सब कल्याण ही होगा।
हजारीलाल ने इसका कोई उत्तर नहीं दिया।
आंखे डबडबा आयीं, कंठावरोध के कारण मुंह तक न खोल सका।
चुपके से आकर अपने कमरे मे लेट रहा।
तीन दिन और गुजर गये, पर हजारीलाल कुछ निश्चय न कर सका।
विवाह की तैयारियों में रखे जा चुके थे।
मंत्रेयी की पूजा हो चूकी थी और द्वार पर बाजों का शोर मचा हुआ था।
मुहल्ले के लड़के जमा होकर बाजा सुनते थे और उल्लास से इधर−उधर दौड़ते थे।
संध्या हो गयी थी।
बरात आज रात की गाड़ी से जाने वाली थी।
बरातियों ने अपने वस्त्राभूष्ण पहनने शुरु किये।
कोई नाई से बाल बनवाता था और चाहता था कि खत ऐसा साफ हो जाय मानों वहां बाल कभी थे ही नहीं, बुढ़े अपने पके बाल को उखड़वा कर जवान बनने की चेष्टा कर रहे थे।
तेल, साबुन, उबटन की लूट मची हुई थी और हजारीलाल बगीचे मे एक वृक्ष के नीचे उदास बैठा हुआ सोच रहा था, क्या करुं?
अन्तिम निश्चय की घड़ी सिर पर खड़ी थी।
अब एक क्षण भी विल्म्ब करने का मौका न था।
अपनी वेदना किससे कहें, कोई सुनने वाला न था।
उसने सोचा हमारे माता−पिता कितने अदुरदर्शी है, अपनी उमंग में इन्हे इतना भी नही सूझता कि वधु पर क्या गुजरेगी।
वधू के माता−पिता कितने अदूरर्शी है, अपनी उमंग मे भी इतने अन्धे हो रहे है कि देखकर भी नहीं देखते, जान कर नहीं जानते।
क्या यह विवाह है? कदापि नहीं।
यह तो लड़की का कुएं में डालना है, भाड़ मे झोंकना है, कुंद छुरे से रेतना है।
कोई यातना इतनी दुस्सह, कर अपनी पुत्री का वैधव्य् के अग्नि−कुंड में डाल देते है।
यह माता−पिता है? कदापि नहीं।
यह लड़की के शत्रु है, कसाई है, बधिक हैं, हत्यारे है।
क्या इनके लिए कोई दण्ड नहीं ? जो जान−बूझ कर अपनी प्रिय संतान के खुन से अपने हाथ रंगते है, उसके लिए कोई दण्ड नहीं? समाज भी उन्हे दण्ड नहीं देता, कोई कुछ नहीं कहता।
हाय !
यह सोचकर हजारीलाल उठा और एक ओर चुपचाप चल दिया।
उसके मुख पर तेज छाया हुआ था।
उसने आत्म−बलिदान से इस कष्ट का निवारण करने का दृढ़ संकल्प कर लिया था।
उसे मृत्यु का लेश−मात्र भी भय न था।
वह उस दशा का पहुंच गया था जब सारी आशाएं मृत्यु पर ही अवलम्बित हो जाती है।
उस दिन से फिर किसी ने हजारीलाल की सूरत नहीं देखी।
मालूम नहीं जमीन खा गई या आसमान।
नादियों मे जाल डाले गए, कुओं में बांस पड़ गए, पुलिस में हुलिया गया, समाचार−पत्रों मे विज्ञप्ति निकाली गई, पर कहीं पता न चला ।
कई हफ्तो के बाद, छावनी रेलवे से एक मील पश्चिम की ओर सड़क पर कुछ हड्डियां मिलीं।
लोगो को अनुमान हुआ कि हजारीलाल ने गाड़ी के नीचे दबकर जान दी, पर निश्चित रुप से कुछ न मालूम हुआ।
भादों का महीना था और तीज का दिन था।
घरों में सफाई हो रही थी।
सौभाग्यवती रमणियां सोलहो श्रृंगार किए गंगा−स्नान करने जा रही थीं।
अम्बा स्नान करके लौट आयी थी और तुलसी के कच्चे चबूतरे के सामने खड़ी वंदना कर रही थी।
पतिगृह में उसे यह पहली ही तीज थी, बड़ी उमंगो से व्रत रखा था।
सहसा उसके पति ने अन्दर आ कर उसे सहास नेत्रों से देखा और बोला−−मुंशी दरबारी लाल तुम्हारे कौन होते है, यह उनके यहां से तुम्हारे लिए तीज पठौनी आयी है।
अभी डाकिया दे गया है।
यह कहकर उसने एक पार्सल चारपाई पर रख दिया।
दरबारीलाल का नाम सुनते ही अम्बा की आंखे सजल हो गयीं।
वह लपकी हुयी आयी और पार्सल स्मृतियां जीवित हो गयीं, ह्रदय में हजारीलाल के प्रति श्रद्धा का एक उद्−गार−सा उठ पड़ा।
आह! यह उसी देवात्मा के आत्मबलिदान का पुनीत फल है कि मुझे यह दिन देखना नसीब हुआ।
ईश्वर उन्हे सद्−गति दें।
वह आदमी नहीं, देवता थे, जिसने अपने कल्याण के निमित्त अपने प्राण तक समर्पण कर दिए।
पति ने पूछा−−दरबारी लाल तुम्हारी चचा हैं।
अम्बा−−हां।
पति−−इस पत्र में हजारीलाल का नाम लिखा है, यह कौन है?
अम्बा−−यह मुंशी दरबारी लाल के बेटे हैं।
पति−−तुम्हारे चचरे भाई ?
अम्बा−−नहीं, मेरे परम दयालु उद्धारक, जीवनदाता, मुझे अथाह जल में डुबने से बचाने वाले, मुझे सौभाग्य का वरदान देने वाले।
पति ने इस भाव कहा मानो कोई भूली हुई बात याद आ गई हो−−आह! मैं समझ गया।
वास्तव में वह मनुष्य नहीं देवता थे।

मानसरोवर भाग- 
सारे नगर में महाशय यशोदानन्द का बखान हो रहा था।
नगर ही में नही, समस्त प्रान्त में उनकी कीर्ति की जाती थी, समाचार पत्रों में टिप्पणियां हो रही थी, मित्रो से प्रशंसापूर्ण पत्रों का तांता लगा हुआ था।
समाज-सेवा इसको कहते है ! उन्नत विचार के लोग ऐसा ही करते है।
महाशय जी ने शिक्षित समुदाय का मुख उज्जवल कर दिया।
अब कौन यह कहने का साहस कर सकता है कि हमारे नेता केवल बात के धनी है, काम के धनी नही है ! महाशय जी चाहते तो अपने पुत्र के लिए उन्हें कम से कम बीज हतार रूपये दहेज में मिलते, उस पर खुशामद घाते में ! मगर लाला साहब ने सिद्वांत के सामने धन की रत्ती बराबर परवा न की और अपने पुत्र का विवाह बिना एक पाई दहेज लिए स्वीकार किया।
वाह ! वाह ! हिम्मत हो तो ऐसी हो, सिद्वांत प्रेम हो तो ऐसा हो, आदर्श-पालन हो तो ऐसा हो ।
वाह रे सच्चे वीर, अपनी माता के सच्चे सपूत, तूने वह कर दिखाया जो कभी किसी ने किया था।
हम बडे गर्व से तेरे सामने मस्तक नवाते है।
महाशय यशोदानन्द के दो पुत्र थे।
बडा लडका पढ लिख कर फाजिल हो चुका था।
उसी का विवाह तय हो रहा था और हम देख चुके है, बिना कुछ दहेज लिये।
आज का तिलक था।
शाहजहांपुर स्वामीदयाल तिलक ले कर आने वाले थे।
शहर के गणमान्य सज्जनों को निमन्त्रण दे दिये गये थे।
वे लोग जमा हो गये थे।
महफिल सजी हुई थी।
एक प्रवीण सितारिया अपना कौशल दिखाकर लोगो को मुग्ध कर रहा था।
दावत को सामान भी तैयार था ? मित्रगण यशोदानन्द को बधाईयां दे रहे थे।
एक महाशय बोले—तुमने तो कमाल कर दिया !
दूसरे—कमाल ! यह कहिए कि झण्डे गाड दिये।
अब तक जिसे देखा मंच पर व्याख्यान झाडते ही देखा।
जब काम करने का अवसर आता था तो लोग दुम लगा लेते थे।
तीसरे—कैसे-कैसे बहाने गढे जाते है—साहब हमें तो दहेज से सख्त नफरत है यह मेरे सिद्वांत के विरुद्व है, पर क्या करुं क्या, बच्चे की अम्मीजान नहीं मानती।
कोई अपने बाप पर फेंकता है, कोई और किसी खर्राट पर।
चौथे—अजी, कितने तो ऐसे बेहया है जो साफ-साफ कह देते है कि हमने लडके को शिक्षा – दीक्षा में जितना खर्च किया है, वह हमें मिलना चाहिए।
मानो उन्होने यह रूपये उन्होन किसी बैंक में जमा किये थे।
पांचवें—खूब समझ रहा हूं, आप लोग मुझ पर छींटे उडा रहे है।
इसमें लडके वालों का ही सारा दोष है या लडकी वालों का भी कुछ है।
पहले—लडकी वालों का क्या दोष है सिवा इसके कि वह लडकी का बाप है।
दूसरे—सारा दोष ईश्वर का जिसने लडकियां पैदा कीं ।
क्यों ?
पांचवे—मैं यह नही कहता।
न सारा दोष लडकी वालों का हैं, न सारा दोष लडके वालों का।
दोनों की दोषी है।
अगर लडकी वाला कुछ न दे तो उसे यह शिकायत करने का कोई अधिकार नही है कि डाल क्यों नही लायें, सुंदर जोडे क्यों नही लाये, बाजे-गाजे पर धूमधाम के साथ क्यों नही आये ? बताइए !
चौथे—हां, आपका यह प्रश्न गौर करने लायक है।
मेरी समझ में तो ऐसी दशा में लडकें के पिता से यह शिकायत न होनी चाहिए।
पांचवें---तो यों कहिए कि दहेज की प्रथा के साथ ही डाल, गहनें और जोडो की प्रथा भी त्याज्य है।
केवल दहेज को मिटाने का प्रयत्न करना व्यर्थ है।
यशोदानन्द----यह भी Lame excuse1 है।
मैंने दहेज नही लिया है।
, लेकिन क्या डाल-गहने ने ले जाऊंगा।
पहले---महाशय आपकी बात निराली है।
आप अपनी गिनती हम दुनियां वालों के साथ क्यों करते हैं ? आपका स्थान तो देवताओं के साथ है।
दूसरा---- हजार की रकम छोड दी ? क्या बात है।
------थोथी दलील
यशोदानन्द-- मेरा तो यह निश्चय है कि हमें सदैव principles पर स्थिर रहना चाहिए।
principal के सामने money3 की कोई value4 नही है।
दहेज की कुप्रथा पर मैंने खुद कोई व्याख्यान नही दिया, शायद कोई नोट तक नही लिखा।
हां, conference5 में इस प्रस्ताव को second6 कर चुका हूं।
मैं उसे तोडना भी चाहूं तो आत्मा न तोडने देगी।
मैं सत्य कहता हूं, यह रूपये लूं तो मुझे इतनी मानसिक वेदना होगी कि शायद मैं इस आघात स बच ही न सकूं।
पांचवें-- अब की conference आपको सभापति न बनाये तो उसका घोर अन्याय है।
यशोदानन्द—मैंने अपनी duty कर दीउसका recognition8 हो या न हो, मुझे इसकी परवाह नही।
इतने में खबर हुई कि महाशय स्वामीदयाल आ पंहुचे ।
लोग उनका अभिवादन करने को तैयार हुए, उन्हें मसनद पर ला बिठाया और तिलक का संस्कार आरंम्भ हो गया।
स्वामीदयाल ने एक ढाक के पत्तल पर नारियल, सुपारी, चावल पान आदि वस्तुएं वर के सामने रखीं।
ब्राहृम्णों ने मंत्र पढें हवन हुआ और वर के माथे पर तिलक लगा दिया गया।
तुरन्त घर की स्त्रियो ने मंगलाचरण गाना शुरू किया।
यहां पहफिल में महाशय यशोदानन्द ने एक चौकी पर खडे होकर दहेज की कुप्रथा पर व्याख्यान देना शुरू किया।
व्याख्यान पहले से लिखकर तैयार कर लिया गया था।
उन्होनें दहेज की ऐतिहासिक व्याख्या की थी।
पूर्वकाल में दहेज का नाम भी न थ।
महाशयों ! कोई जानता ही न था कि दहेज या ठहरोनी किस चिडिया का नाम है।
सत्य मानिए, कोई जानता ही न था कि ठहरौनी है क्या चीज, पशु या पक्षी, आसमान में या जमीन में, खाने में या पीने में ।
बादशाही जमाने में इस प्रथा की बुंनियाद पडी।
हमारे युवक सेनाओं में सम्मिलित होने लगे ।
यह वीर लोग थें, सेनाओं में जाना गर्व समझते थे।
माताएं अपने दुलारों को अपने हाथ से शस्त्रों से सजा कर रणक्षेत्र भेजती थीं।
इस भॉँति युवकों की संख्या कम होने लगी और लडकों का मोल-तोल शुरू हुआ।
आज यह नौवत आ गयी है कि मेरी इस तुच्छ –महातुच्छ सेवा पर पत्रों में टिप्पणियां हो रही है मानों मैंने कोई असाधारण काम किया है।
मै कहता हूं ; अगर आप संसार में जीवित रहना चाहते हो तो इस प्रथा क तुरन्त अन्त कीजिए।
----सिद्वांतों ।
----सिद्वांत -----धन ।
-----मूल्य ।
--- सभा ।
---अनुमोदन ।
कर्तव्य ।
----कदर ।
एक महाशय ने शंका की----क्या इसका अंत किये बिना हम सब मर जायेगें ?
यशोदानन्द-अगर ऐसा होता है तो क्या पूछना था, लोगो को दंड मिल जाता और वास्तव में ऐसा होना चाहिए।
यह ईश्वर का अत्याचार है कि ऐसे लोभी, धन पर गिरने वाले, बुर्दा-फरोश, अपनी संतान का विक्रय करने वाले नराधम जीवित है।
और समाज उनका तिरस्कार नही करता ।
मगर वह सब बुर्द-फरोश है------इत्यादि।
व्याख्यान बहुंतद लम्बा ओर हास्य भरा हुआ था।
लोगों ने खूब वाह-वाह की ।
अपना वक्तव्य समाप्त करने के बाद उन्होने अपने छोटे लडके परमानन्द को, जिसकी अवस्था वर्ष की थी, मंच पर खडा किया।
उसे उन्होनें एक छोटा-सा व्याख्यान लिखकर दे रखा था।
दिखाना चाहते थे कि इस कुल के छोटे बालक भी कितने कुशाग्र बुद्वि है।
सभा समाजों में बालकों से व्याख्यान दिलाने की प्रथा है ही, किसी को कुतूहल न हुआ।
बालक बडा सुन्दर, होनहार, हंसमुख था।
मुस्कराता हुआ मंच पर आया और एक जेब से कागज निकाल कर बडे गर्व के साथ उच्च स्वर में पढने लगा............
प्रिय बंधुवर,
नमस्कार ! 
आपके पत्र से विदित होता है कि आपको मुझ पर विश्वास नही है।
मैं ईश्वर को साक्षी करके धन आपकी सेवा में इतनी गुप्त रीति से पहुंचेगा कि किसी को लेशमात्र भी सन्देह न होगा ।
हां केवल एक जिज्ञासा करने की धृष्टता करता हूं।
इस व्यापार को गुप्त रखने से आपको जो सम्मान और प्रतिष्ठा – लाभ होगा और मेरे निकटवर्ती में मेरी जो निंदा की जाएगी, उसके उपलक्ष्य में मेरे साथ क्या रिआयत होगी ? मेरा विनीत अनुरोध है कि में से निकालकर मेरे साथ न्याय किया जाय...........।
महाशय यशोदानन्द घर में मेहमानों के लिए भोजन परसने का आदेश करने गये थे।
निकले तो यह बाक्य उनके कानों में पडा— में से मेरे साथ न्याय किया कीजिए ।
चेहरा फक हो गया, झपट कर लडके के पास गये, कागज उसके हाथ से छीन लिया और बौले--- नालायक, यह क्या पढ रहा है, यह तो किसी मुवक्किल का खत है जो उसने अपने मुकदमें के बारें में लिखा था।
यह तू कहां से उठा लाया, शैतान जा वह कागज ला, जो तुझे लिखकर दिया गया था।
एक महाशय-----पढने दीजिए, इस तहरीर में जो लुत्फ है, वह किसी दूसरी तकरीर में न होगा।
दूसरे---जादू वह जो सिर चढ के बोलें !
तीसरे—अब जलसा बरखास्त कीजिए ।
मैं तो चला।
चौथै—यहां भी चलतु हुए।
यशोदानन्द—बैठिए-बैठिए, पत्तल लगाये जा रहे है।
पहले—बेटा परमानन्द, जरा यहां तो आना, तुमने यह कागज कहां पाया ?
परमानन्द---बाबू जी ही तो लिखकर अपने मेज के अन्दर रख दिया था।
मुझसे कहा था कि इसे पढना।
अब नाहक 
मुझसे खफा रहे है।
यशोदानन्द---- वह यह कागज था कि सुअर ! मैंने तो मेज के ऊपर ही रख दिया था।
तूने ड्राअर में से क्यों यह कागज निकाला ?
परमानन्द---मुझे मेज पर नही मिला ।
यशोदान्नद---तो मुझसे क्यों नही कहा, ड्राअर क्यों खोला ? देखो, आज ऐसी खबर लेता हूं कि तुम भी याद करोगे।
पहले यह आकाशवाणी है।
दूसरे----इस को लीडरी कहते है कि अपना उल्लू सीधा करो और नेकनाम भी बनो।
तीसरे----शरम आनी चाहिए।
यह त्याग से मिलता है, धोखेधडी से नही।
चौथे---मिल तो गया था पर एक आंच की कसर रह गयी।
पांचवे---ईश्वर पांखंडियों को यों ही दण्ड देता है
यह कहते हुए लोग उठ खडे हुए।
यशोदानन्द समझ गये कि भंडा फूट गया, अब रंग न जमेगा।
बार-बार परमानन्द को कुपित नेत्रों से देखते थे और डंडा तौलकर रह जाते थे।
इस शैतान ने आज जीती-जिताई बाजी खो दी, मुंह में कालिख लग गयी, सिर नीचा हो गया।
गोली मार देने का काम किया है।
उधर रास्ते में मित्र-वर्ग यों टिप्पणियां करते जा रहे थे-------
एक ईश्वर ने मुंह में कैसी कालिमा लगायी कि हयादार होगा तो अब सूरत न दिखाएगा।
दूसरा--ऐसे-ऐसे धनी, मानी, विद्वान लोग ऐसे पतित हो सकते है।
मुझे यही आश्चर्य है।
लेना है तो खुले खजाने 
लो, कौन तुम्हारा हाथ पकडता है; यह क्या कि माल चुपके-चुपके उडाओं और यश भी कमाओं ! 
तीसरा--मक्कार का मुंह काला !
चौथा—यशोदानन्द पर दया आ रही है।
बेचारी ने इतनी धूर्तता की, उस पर भी कलई खुल ही गयी।
बस एक आंच 
की कसर रह गई।

मानसरोवर भाग- 
रंगमंच का परदा गिर गया।
तारा देवी ने शकुंतला का पार्ट खेलकर दर्शकों को मुग्ध कर दिया था।
जिस वक्त वह शकुंतला के रुप में राजा दुष्यन्त के सम्मुख खड़ी ग्लानि, वेदना, और तिरस्कार से उत्तेजित भावों को आग्नेय शब्दों में प्रकट कर रही थी, दर्शक-वृन्द शिष्टता के नियमों की उपेक्षा करके मंच की ओर उन्मत्तों की भॉँति दौड़ पड़े थे और तारादेवी का यशोगान करने लगे थे।
कितने ही तो स्टेज पर चढ़ गये और तारादेवी के चरणों पर गिर पड़े।
सारा स्टेज फूलों से पट गया, आभूषणें की वर्षा होने लगी।
यदि उसी क्षण मेनका का विमान नीचे आ कर उसे उड़ा न ले जाता, तो कदाचित उस धक्कम-धक्के में दस-पॉँच आदमियों की जान पर बन जाती।
मैनेजर ने तुरन्त आकर दर्शकों को गुण-ग्राहकता का धन्यवाद दिया और वादा भी किया कि दूसरे दिन फिर वही तमाशा होगा।
तब लोगों का मोहान्माद शांत हुआ।
मगर एक युवक उस वक्त भी मंच पर खड़ा रहा।
लम्बे कद का था, तेजस्वी मुद्रा, कुन्दन का-सा देवताओं का-सा स्वरुप, गठी हुई देह, मुख से एक ज्योति-सी प्रस्फुटित हो रही थी।
कोई राजकुमार मालूम होता था।
जब सारे दर्शकगण बाहर निकल गये, उसने मैनेजर से पूछा—क्या तारादेवी से एक क्षण के लिए मिल सकता हूँ?
मैनेजर ने उपेक्षा के भाव से कहा—हमारे यहॉँ ऐसा नियम नहीं है।
युवक ने फिर पूछा—क्या आप मेरा कोई पत्र उसके पास भेज सकते हैं?
मैनेजर ने उसी उपेक्षा के भाव से कहा—जी नहीं।
क्षमा कीजिएगा।
यह हमारे नियमों के विरुद्ध है।
युवक ने और कुछ न कहा, निराश होकर स्टेज के नीचे उतर पड़ा और बाहर जाना ही चाहता था कि मैनेजर ने पूछा—जरा ठहर जाइये, आपका कार्ड?
युवक ने जेब से कागज का एक टुकड़ा निकल कर कुछ लिखा और दे दिया।
मैनेजर ने पुर्जे को उड़ती हुई निगाह से देखा—कुंवर निर्मलकान्त चौधरी ओ. बी. ई.।
मैनेजर की कठोर मुद्रा कोमल हो गयी।
कुंवर निर्मलकान्त—शहर के सबसे बड़े रईस और ताल्लुकेदार, साहित्य के उज्जवल रत्न, संगीत के सिद्धहस्त आचार्य, उच्च-कोटि के विद्वान, आठ-दस लाख सालाना के नफेदार, जिनके दान से देश की कितनी ही संस्थाऍं चलती थीं—इस समय एक क्षुद्र प्रार्थी के रुप में खड़े थे।
मैनेजर अपने उपेक्षा-भाव पर लज्जित हो गया।
विनम्र शब्दों में बोला—क्षमा कीजिएगा, मुझसे बड़ा अपराध हुआ।
मैं अभी तारादेवी के पास हुजूर का कार्ड लिए जाता हूँ।
कुंवर साहब ने उससे रुकने का इशारा करके कहा—नहीं, अब रहने ही दीजिए, मैं कल पॉँच बजे आऊँगा।
इस वक्त तारादेवी को कष्ट होगा।
यह उनके विश्राम का समय है।
मैनेजर—मुझे विश्वास है कि वह आपकी खातिर इतना कष्ट सहर्ष सह लेंगी, मैं एक मिनट में आता हूँ।
किन्तु कुंवर साहब अपना परिचय देने के बाद अपनी आतुरता पर संयम का परदा डालने के लिए विवश थे।
मैनेजर को सज्जनता का धन्यवाद दिया।
और कल आने का वादा करके चले गये।
तारा एक साफ-सुथरे और सजे हुए कमरे में मेज के सामने किसी विचार में मग्न बैठी थी।
रात का वह दृश्य उसकी ऑंखों के सामने नाच रहा था।
ऐसे दिन जीवन में क्या बार-बार आते हैं? कितने मनुष्य उसके दर्शनों के लिए विकल हो रहे हैं? बस, एक-दूसरे पर फाट पड़ते थे।
कितनों को उसने पैरों से ठुकरा दिया था—हॉँ, ठुकरा दिया था।
मगर उस समूह में केवल एक दिव्यमूर्ति अविचलित रुप से खड़ी थी।
उसकी ऑंखों में कितना गम्भीर अनुराग था, कितना दृढ़ संकल्प ! ऐसा जान पड़ता था मानों दोनों नेत्र उसके हृदय में चुभे जा रहे हों।
आज फिर उस पुरुष के दर्शन होंगे या नहीं, कौन जानता है।
लेकिन यदि आज उनके दर्शन हुए, तो तारा उनसे एक बार बातचीत किये बिना न जाने देगी।
यह सोचते हुए उसने आईने की ओर देखा, कमल का फूल-सा खिला था, कौन कह सकता था कि वह नव-विकसित पुष्प तैंतीस बसंतों की बहार देख चुका है।
वह कांति, वह कोमलता, वह चपलता, वह माधुर्य किसी नवयौवना को लज्जित कर सकता था।
तारा एक बार फिर हृदय में प्रेम दीपक जला बैठी।
आज से बीस साल पहले एक बार उसको प्रेम का कटु अनुभव हुआ था।
तब से वह एक प्रकार का वैधव्य-जीवन व्यतीत करती रही।
कितने प्रेमियों ने अपना हृदय उसको भेंट करना चाहा था; पर उसने किसी की ओर ऑंख उठाकर भी न देखा था।
उसे उनके प्रेम में कपट की गन्ध आती थी।
मगर आह! आज उसका संयम उसके हाथ से निकल गया।
एक बार फिर आज उसे हृदय में उसी मधुर वेदना का अनुभव हुआ, जो बीस साल पहले हुआ था।
एक पुरुष का सौम्य स्वरुप उसकी ऑंखें में बस गया, हृदय पट पर खिंच गया।
उसे वह किसी तरह भूल न सकती थी।
उसी पुरुष को उसने मोटर पर जाते देखा होता, तो कदाचित उधर ध्यान भी न करती।
पर उसे अपने सम्मुख प्रेम का उपहार हाथ में लिए देखकर वह स्थिर न रह सकी।
सहसा दाई ने आकर कहा—बाई जी, रात की सब चीजें रखी हुई हैं, कहिए तो लाऊँ?
तारा ने कहा—नहीं, मेरे पास चीजें लाने की जरुरत नहीं; मगर ठहरो, क्या-क्या चीजें हैं।
एक ढेर का ढेर तो लगा है बाई जी, कहॉँ तक गिनाऊँ—अशर्फियॉँ हैं, ब्रूचेज बाल के पिन, बटन, लाकेट, अँगूठियॉँ सभी तो हैं।
एक छोटे-से डिब्बे में एक सुन्दर हार है।
मैंने आज तक वैसा हार नहीं देखा।
सब संदूक में रख दिया है।
अच्छा, वह संदूक मेरे पास ला।
दाई ने सन्दूक लाकर मेज रख दिया।
उधर एक लड़के ने एक पत्र लाकर तारा को दिया।
तारा ने पत्र को उत्सुक नेत्रों से देखा—कुंवर निर्मलकान्त ओ. बी. ई.।
लड़के से पूछा—यह पत्र किसने दिया।
वह तो नहीं, जो रेशमी साफा बॉँधे हुए थे?
लड़के ने केवल इतना कहा—मैनेजर साहब ने दिया है।
और लपका हुआ बाहर चला गया।
संदूक में सबसे पहले डिब्बा नजर आया।
तारा ने उसे खोला तो सच्चे मोतियों का सुन्दर हार था।
डिब्बे में एक तरफ एक कार्ड भी था।
तारा ने लपक कर उसे निकाल लिया और पढ़ा—कुंवर निर्मलकान्त...।
कार्ड उसके हाथ से छूट कर गिर पड़ा।
वह झपट कर कुरसी से उठी और बड़े वेग से कई कमरों और बरामदों को पार करती मैनेजर के सामने आकर खड़ी हो गयीं।
मैनेजर ने खड़े होकर उसका स्वागत किया और बोला—मैं रात की सफलता पर आपको बधाई देता हूँ।
तारा ने खड़े-खड़े पूछा—कुँवर निर्मलकांत क्या बाहर हैं? लड़का पत्र दे कर भाग गया।
मैं उससे कुछ पूछ न सकी।
कुँवर साहब का रुक्का तो रात ही तुम्हारे चले आने के बाद मिला था।
तो आपने उसी वक्त मेरे पास क्यों न भेज दिया? 
मैनेजर ने दबी जबान से कहा—मैंने समझा, तुम आराम कर रही होगी, कष्ट देना उचित न समझा।
और भाई, साफ बात यह है कि मैं डर रहा था, कहीं कुँवर साहब को तुमसे मिला कर तुम्हें खो न बैठूँ।
अगर मैं औरत होता, तो उसी वक्त उनके पीछे हो लेता।
ऐसा देवरुप पुरुष मैंने आज तक नहीं देखा।
वही जो रेशमी साफा बॉँधे खड़े थे तुम्हारे सामने।
तुमने भी तो देखा था।
तारा ने मानो अर्धनिद्रा की दशा में कहा—हॉँ, देखा तो था—क्या यह फिर आयेंगे?
हॉँ, आज पॉँच बजे शाम को।
बड़े विद्वान आदमी हैं, और इस शहर के सबसे बड़े रईस।
आज मैं रिहर्सल में न आऊँगी।
कुँवर साहब आ रहे होंगे।
तारा आईने के सामने बैठी है और दाई उसका श्रृंगार कर रही है।
श्रृंगार भी इस जमाने में एक विद्या है।
पहले परिपाटी के अनुसार ही श्रृंगार किया जाता था।
कवियों, चित्रकारों और रसिकों ने श्रृंगार की मर्यादा-सी बॉँध दी थी।
ऑंखों के लिए काजल लाजमी था, हाथों के लिए मेंहदी, पाँव के लिए महावर।
एक-एक अंग एक-एक आभूषण के लिए निर्दिष्ट था।
आज वह परिपाटी नहीं रही।
आज प्रत्येक रमणी अपनी सुरुचि सुबुद्वि और तुलनात्मक भाव से श्रृंगार करती है।
उसका सौंदर्य किस उपाय से आकर्षकता की सीमा पर पहुँच सकता है, यही उसका आदर्श होता हैं तारा इस कला में निपुण थी।
वह पन्द्रह साल से इस कम्पनी में थी और यह समस्त जीवन उसने पुरुषों के हृदय से खेलने ही में व्यतीत किया था।
किस चिवतन से, किस मुस्कान से, किस अँगड़ाई से, किस तरह केशों के बिखेर देने से दिलों का कत्लेआम हो जाता है; इस कला में कौन उससे बढ़ कर हो सकता था! आज उसने चुन-चुन कर आजमाये हुए तीर तरकस से निकाले, और जब अपने अस्त्रों से सज कर वह दीवानखाने में आयी, तो जान पड़ा मानों संसार का सारा माधुर्य उसकी बलाऍं ले रहा है।
वह मेज के पास खड़ी होकर कुँवर साहब का कार्ड देख रही थी, उसके कान मोटर की आवाज की ओर लगे हुए थे।
वह चाहती थी कि कुँवर साहब इसी वक्त आ जाऍं और उसे इसी अन्दाज से खड़े देखें।
इसी अन्दाज से वह उसके अंग प्रत्यंगों की पूर्ण छवि देख सकते थे।
उसने अपनी श्रृंगार कला से काल पर विजय पा ली थी।
कौन कह सकता था कि यह चंचल नवयौवन उस अवस्था को पहुँच चुकी है, जब हृदय को शांति की इच्छा होती है, वह किसी आश्रम के लिए आतुर हो उठता है, और उसका अभिमान नम्रता के आगे सिर झुका देता है।
तारा देवी को बहुत इन्तजार न करना पड़ा।
कुँवर साहब शायद मिलने के लिए उससे भी उत्सुक थे।
दस ही मिनट के बाद उनकी मोटर की आवाज आयी।
तारा सँभल गयी।
एक क्षण में कुँवर साहब ने कमरे में प्रवेश किया।
तारा शिष्टाचार के लिए हाथ मिलाना भी भूल गयी, प्रौढ़ावस्था में भी प्रेमी की उद्विग्नता और असावधानी कुछ कम नहीं होती।
वह किसी सलज्जा युवती की भॉँति सिर झुकाए खड़ी रही।
कुँवर साहब की निगाह आते ही उसकी गर्दन पर पड़ी।
वह मोतियों का हार, जो उन्होंने रात को भेंट किया था, चमक रहा था।
कुँवर साहब को इतना आनन्द और कभी न हुआ।
उन्हें एक क्षण के लिए ऐसा जान पड़ा मानों उसके जीवन की सारी अभिलाषा पूरी हो गयी।
बोले—मैंने आपको आज इतने सबेरे कष्ट दिया, क्षमा कीजिएगा।
यह तो आपके आराम का समय होगा? तारा ने सिर से खिसकती हुई साड़ी को सँभाल कर कहा—इससे ज्यादा आराम और क्या हो सकता कि आपके दर्शन हुए।
मैं इस उपहार के लिए और क्या आपको मनों धन्यवाद देती हूँ।
अब तो कभी-कभी मुलाकात होती रहेगी?
निर्मलकान्त ने मुस्कराकर कहा—कभी-कभी नहीं, रोज।
आप चाहे मुझसे मिलना पसन्द न करें, पर एक बार इस डयोढ़ी पर सिर को झुका ही जाऊँगा।
तारा ने भी मुस्करा कर उत्तर दिया—उसी वक्त तक जब तक कि मनोरंजन की कोई नयी वस्तु नजर न आ जाय! क्यों?
मेरे लिए यह मनोरंजन का विषय नहीं, जिंदगी और मौत का सवाल है।
हॉँ, तुम इसे विनोद समझ सकती हो, मगर कोई पहवाह नहीं।
तुम्हारे मनोरंजन के लिए मेरे प्राण भी निकल जायें, तो मैं अपना जीवन सफल समझूँगा।
दोंनों तरफ से इस प्रीति को निभाने के वादे हुए, फिर दोनों ने नाश्ता किया और कल भोज का न्योता दे कर कुँवर साहब विदा हुए।
एक महीना गुजर गया, कुँवर साहब दिन में कई-कई बार आते।
उन्हें एक क्षण का वियोग भी असह्य था।
कभी दोनों बजरे पर दरिया की सैर करते, कभी हरी-हरी घास पर पार्कों में बैठे बातें करते, कभी गाना-बजाना होता, नित्य नये प्रोग्राम बनते थे।
सारे शहर में मशहूर था कि ताराबाई ने कुँवर साहब को फॉँस लिया और दोनों हाथों से सम्पत्ति लूट रही है।
पर तारा के लिए कुँवर साहब का प्रेम ही एक ऐसी सम्पत्ति थी, जिसके सामने दुनिया-भर की दौलत देय थी।
उन्हें अपने सामने देखकर उसे किसी वस्तु की इच्छा न होती थी।
मगर एक महीने तक इस प्रेम के बाजार में घूमने पर भी तारा को वह वस्तु न मिली, जिसके लिए उसकी आत्मा लोलुप हो रही थी।
वह कुँवर साहब से प्रेम की, अपार और अतुल प्रेम की, सच्चे और निष्कपट प्रेम की बातें रोज सुनती थी, पर उसमें विवाह का शब्द न आने पाता था, मानो प्यासे को बाजार में पानी छोड़कर और सब कुछ मिलता हो।
ऐसे प्यासे को पानी के सिवा और किस चीज से तृप्ति हो सकती है? प्यास बुझाने के बाद, सम्भव है, और चीजों की तरफ उसकी रुचि हो, पर प्यासे के लिए तो पानी सबसे मूल्यवान पदार्थ है।
वह जानती थी कि कुँवर साहब उसके इशारे पर प्राण तक दे देंगे, लेकिन विवाह की बात क्यों उनकी जबान से नहीं मिलती? क्या इस विष्य का कोई पत्र लिख कर अपना आशय कह देना सम्भव था? फिर क्या वह उसको केवल विनोद की वस्तु बना कर रखना चाहते हैं? यह अपमान उससे न सहा जाएगा।
कुँवर के एक इशारे पर वह आग में कूद सकती थी, पर यह अपमान उसके लिए असह्य था।
किसी शौकीन रईस के साथ वह इससे कुछ दिन पहले शायद एक-दो महीने रह जाती और उसे नोच-खसोट कर अपनी राह लेती।
किन्तु प्रेम का बदला प्रेम है, कुँवर साहब के साथ वह यह निर्लज्ज जीवन न व्यतीत कर सकती थी।
उधर कुँवर साहब के भाई बन्द भी गाफिल न थे, वे किसी भॉँति उन्हें ताराबाई के पंजे से छुड़ाना चाहते थे।
कहीं कुंवर साहब का विवाह ठीक कर देना ही एक ऐसा उपाय था, जिससे सफल होने की आशा थी और यही उन लोगों ने किया।
उन्हें यह भय तो न था कि कुंवर साहब इस ऐक्ट्रेस से विवाह करेंगे।
हॉँ, यह भय अवश्य था कि कही रियासत का कोई हिस्सा उसके नाम कर दें, या उसके आने वाले बच्चों को रियासत का मालिक बना दें।
कुँवर साहब पर चारों ओर से दबाव पड़ने लगे।
यहॉँ तक कि योरोपियन अधिकारियों ने भी उन्हें विवाह कर लेने की सलाह दी।
उस दिन संध्या समय कुंवर साहब ने ताराबाई के पास जाकर कहा—तारा, देखो, तुमसे एक बात कहता हूँ, इनकार न करना।
तारा का हृदय उछलने लगा।
बोली—कहिए, क्या बात है? ऐसी कौन वस्तु है, जिसे आपकी भेंट करके मैं अपने को धन्य समझूँ?
बात मुँह से निकलने की देर थी।
तारा ने स्वीकार कर लिया और हर्षोन्माद की दशा में रोती हुई कुंवर साहब के पैरों पर गिर पड़ी।
एक क्षण के बाद तारा ने कहा—मैं तो निराश हो चली थी।
आपने बढ़ी लम्बी परीक्षा ली।
कुंवर साहब ने जबान दॉँतों-तले दबाई, मानो कोई अनुचित बात सुन ली हो!
यह बात नहीं है तारा! अगर मुझे विश्वास होता कि तुम मेरी याचना स्वीकार कर लोगी, तो कदाचित पहले ही दिन मैंने भिक्षा के लिए हाथ फैलाया होता, पर मैं अपने को तुम्हारे योग्य नहीं पाता था।
तुम सदगुणों की खान हो, और मैं...मैं जो कुछ हूँ, वह तुम जानती ही हो।
मैंने निश्चय कर लिया था कि उम्र भर तुम्हारी उपासना करता रहूँगा।
शायद कभी प्रसन्न हो कर तुम मुझे बिना मॉँगे ही वरदान दे दो।
बस, यही मेरी अभिलाषा थी! मुझमें अगर कोई गुण है, तो यही कि मैं तुमसे प्रेम करता हूँ।
जब तुम साहित्य या संगीत या धर्म पर अपने विचार प्रकट करने लगती हो, तो मैं दंग रह जाता हूँ और अपनी क्षुद्रता पर लज्जित हो जाता हूँ।
तुम मेरे लिए सांसारिक नहीं, स्वर्गीय हो।
मुझे आश्चर्य यही है कि इस समय मैं मारे खुशी के पागल क्यों नहीं हो जाता।
कुंवर साहब देर तक अपने दिल की बातें कहते रहे।
उनकी वाणी कभी इतनी प्रगल्भ न हुई थी!
तारा सिर झुकाये सुनती थी, पर आनंद की जगह उसके मुख पर एक प्रकार का क्षोभ—लज्जा से मिला हुआ—अंकित हो रहा था।
यह पुरुष इतना सरल हृदय, इतना निष्कपट है? इतना विनीत, इतना उदार!
सहसा कुँवर साहब ने पूछा—तो मेरे भाग्य किस किस दिन उदय होंगे, तारा? दया करके बहुत दिनों के लिए न टालना।
तारा ने कुँवर साहब की सरलता से परास्त होकर चिंतित स्वर में कहा—कानून का क्या कीजिएगा? कुँवर साहब ने तत्परता से उत्तर दिया—इस विषय में तुम निश्चंत रहो तारा, मैंने वकीलों से पूछ लिया है।
एक कानून ऐसा है जिसके अनुसार हम और तुम एक प्रेम-सूत्र में बँध सकते हैं।
उसे सिविल-मैरिज कहते हैं।
बस, आज ही के दिन वह शुभ मुहूर्त आयेगा, क्यों?
तारा सिर झुकाये रही।
बोल न सकी।
मैं प्रात:काल आ जाऊँगा।
तैयार रहना।
तारा सिर झुकाये रही।
मुँह से एक शब्द न निकला।
कुंवर साहब चले गये, पर तारा वहीं मूर्ति की भॉँति बैठी रही।
पुरुषों के हृदय से क्रीड़ा करनेवाली चतुर नारी क्यों इतनी विमूढ़ हो गयी है!
विवाह का एक दिन और बाकी है।
तारा को चारों ओर से बधाइयॉँ मिल रही हैं।
थिएटर के सभी स्त्री-पुरुषों ने अपनी सामर्थ्य के अनुसार उसे अच्छे-अच्छे उपहार दिये हैं, कुँवर साहब ने भी आभूषणों से सजा हुआ एक सिंगारदान भेंट किया हैं, उनके दो-चार अंतरंग मित्रों ने भॉँति-भॉँति के सौगात भेजे हैं; पर तारा के सुन्दर मुख पर हर्ष की रेखा भी नहीं नजर आती।
वह क्षुब्ध और उदास है।
उसके मन में चार दिनों से निरंतर यही प्रश्न उठ रहा है—क्या कुँवर के साथ विश्वासघात करें? जिस प्रेम के देवता ने उसके लिए अपने कुल-मर्यादा को तिलांजलि दे दी, अपने बंधुजनों से नाता तोड़ा, जिसका हृदय हिमकण के समान निष्कलंक है, पर्वत के समान विशाल, उसी से कपट करे! नहीं, वह इतनी नीचता नहीं कर सकती , अपने जीवन में उसने कितने ही युवकों से प्रेम का अभिनय किया था, कितने ही प्रेम के मतवालों को वह सब्ज बाग दिखा चुकी थी, पर कभी उसके मन में ऐसी दुविधा न हुई थी, कभी उसके हृदय ने उसका तिरस्कार न किया था।
क्या इसका कारण इसके सिवा कुछ और था कि ऐसा अनुराग उसे और कहीं न मिला था।
क्या वह कुँवर साहब का जीवन सुखी बना सकती है? हॉँ, अवश्य।
इस विषय में उसे लेशमात्र भी संदेह नहीं था।
भक्ति के लिए ऐसी कौन-सी वस्तु है, जो असाध्य हो; पर क्या वह प्रकृति को धोखा दे सकती है।
ढलते हुए सूर्य में मध्याह्न का-सा प्रकाश हो सकता है? असम्भव।
वह स्फूर्ति, वह चपलता, वह विनोद, वह सरल छवि, वह तल्लीनता, वह त्याग, वह आत्मविश्वास वह कहॉँ से लायेगी, जिसके सम्मिश्रण को यौवन कहते हैं? नहीं, वह कितना ही चाहे, पर कुंवर साहब के जीवन को सुखी नहीं बना सकतीं बूढ़ा बैल कभी जवान बछड़ों के साथ नहीं चल सकता।
आह! उसने यह नौबत ही क्यों आने दी? उसने क्यों कृत्रिम साधनों से, बनावटी सिंगार से कुंवर को धोखें में डाला? अब इतना सब कुछ हो जाने पर वह किस मुँह से कहेगी कि मैं रंगी हुई गुड़िया हूँ, जबानी मुझसे कब की विदा हो चुकी, अब केवल उसका पद-चिह्न रह गया है।
रात के बारह बज गये थे।
तारा मेज के सामने इन्हीं चिंताओं में मग्न बैठी हुई थी।
मेज पर उपहारों के ढेर लगे हुए थे; पर वह किसी चीज की ओर ऑंख उठा कर भी न देखती थी।
अभी चार दिन पहले वह इन्हीं चीजों पर प्राण देती थी, उसे हमेशा ऐसी चीजों की तलाश रहती थी, जो काल के चिह्नों को मिटा सकें, पर अब उन्हीं चीजों से उसे घृणा हो रही है।
प्रेम सत्य है— और सत्य और मिथ्या, दोनों एक साथ नहीं रह सकते।
तारा ने सोचा—क्यों न यहॉँ से कहीं भाग जाय? किसी ऐसी जगह चली जाय, जहॉँ कोई उसे जानता भी न हो।
कुछ दिनों के बाद जब कुंवर का विवाह हो जाय, तो वह फिर आकर उनसे मिले और यह सारा वृत्तांत उनसे कह सुनाए।
इस समय कुंवर पर वज्रपात-सा होगा—हाय न-जाने उनकी दशा होगी; पर उसके लिए इसके सिवा और कोई मार्ग नहीं है।
अब उनके दिन रो-रोकर कटेंगे, लेकिन उसे कितना ही दु:ख क्यों न हो, वह अपने प्रियतम के साथ छल नहीं कर सकती।
उसके लिए इस स्वर्गीय प्रेम की स्मृति, इसकी वेदना ही बहुत है।
इससे अधिक उसका अधिकार नहीं।
दाई ने आकर कहा—बाई जी, चलिए कुछ थोड़ा-सा भोजन कर लीजिए अब तो बारह बज गए।
तारा ने कहा—नहीं, जरा भी भूख नहीं।
तुम जाकर खा लो।
दाई—देखिए, मुझे भूल न जाइएगा।
मैं भी आपके साथ चलूँगी।
तारा—अच्छे-अच्छे कपड़े बनवा रखे हैं न?
दाई—अरे बाई जी, मुझे अच्छे कपड़े लेकर क्या करना है? आप अपना कोई उतारा दे दीजिएगा।
दाई चली गई।
तारा ने घड़ी की ओर देखा।
सचमुच बारह बज गए थे।
केवल छह घंटे और हैं।
प्रात:काल कुंवर साहब उसे विवाह-मंदिर में ले-जाने के लिए आ जायेंगे।
हाय! भगवान, जिस पदार्थ से तुमने इतने दिनों तक उसे वंचित रखा, वह आज क्यों सामने लाये? यह भी तुम्हारी क्रीड़ा हैं
तारा ने एक सफद साड़ी पहन ली।
सारे आभूषण उतार कर रख दिये।
गर्म पानी मौजूद था।
साबुन और पानी से मुँह धोया और आईने के सम्मुख जा कर खड़ी हो गयी—कहॉँ थी वह छवि, वह ज्योति, जो ऑंखों को लुभा लेती थी! रुप वही था, पर क्रांति कहॉँ? अब भी वह यौवन का स्वॉँग भर सकती है?
तारा को अब वहॉँ एक क्षण भी और रहना कठिन हो गया।
मेज पर फैले हुए आभूषण और विलास की सामग्रियॉँ मानों उसे काटने लगी।
यह कृत्रिम जीवन असह्य हो उठा, खस की टटिटयों और बिजली के पंखों से सजा हुआ शीतल भवन उसे भट्टी के समान तपाने लगा।
उसने सोचा—कहॉँ भाग कर जाऊँ।
रेल से भागती हूँ, तो भागने ना पाऊँगी।
सबेरे ही कुँवर साहब के आदमी छूटेंगे और चारों तरफ मेरी तलाश होने लगेगी।
वह ऐसे रास्ते से जायगी, जिधर किसी का ख्याल भी न जाय।
तारा का हृदय इस समय गर्व से छलका पड़ता था।
वह दु:खी न थी, निराश न थी।
फिर कुंवर साहब से मिलेगी, किंतु वह निस्वार्थ संयोग होगा।
प्रेम के बनाये हुए कर्त्तव्य मार्ग पर चल रही है, फिर दु:ख क्यों हो और निराश क्यों हो?
सहसा उसे ख्याल आया—ऐसा न हो, कुँवर साहब उसे वहॉँ न पा कर शेक-विह्वलता की दशा में अनर्थ कर बैठें।
इस कल्पना से उसके रोंगटे खड़े हो गये।
एक क्षण के के लिए उसका मन कातर हो उठा।
फिर वह मेज पर जा बैठी, और यह पत्र लिखने लगी—
प्रियतम, मुझे क्षमा करना।
मैं अपने को तुम्हारी दासी बनने के योग्य नहीं पाती।
तुमने मुझे प्रेम का वह स्वरुप दिखा दिया, जिसकी इस जीवन में मैं आशा न कर सकती थी।
मेरे लिए इतना ही बहुत है।
मैं जब जीऊँगी, तुम्हारे प्रेम में मग्न रहूँगी।
मुझे ऐसा जान पड़ रहा है कि प्रेम की स्मृति में प्रेम के भोग से कही अधिक माधुर्य और आनन्द है।
मैं फिर आऊँगी, फिर तुम्हारे दर्शन करुँगी; लेकिन उसी दशामें जब तुम विवाह कर लोगे।
यही मेरे लौटने की शर्त है।
मेरे प्राणें के प्राण, मुझसे नाराज न होना।
ये आभूषण जो तुमने मेरे लिए भेजे थे, अपनी ओर से नववधू के लिए छोड़े जाती हूँ।
केवल वह मोतियों को हार, जो तुम्हारे प्रेम का पहला उपहार है, अपने साथ लिये जाती हूँ।
तुमसे हाथ जोड़कर कहती हूँ, मेरी तलाश न करना।
मैं तुम्हरी हूँ और सदा तुम्हारी रहूँगा.....।
तुम्हारी,
तारा
यह पत्र लिखकर तारा ने मेज पर रख दिया, मोतियों का हार गले में डाला और बाहर निकल आयी।
थिएटर हाल से संगीत की ध्वनि आ रही थी।
एक क्षण के लिए उसके पैर बँध गये।
पन्द्रह वर्षो का पुराना सम्बन्ध आज टूट रहा था।
सहसा उसने मैनेजर को आते देखा।
उसका कलेजा धक से हो गया।
वह बड़ी तेजी से लपककर दीवार की आड़ में खड़ी हो गयी।
ज्यों ही मैनेजर निकल गया, वह हाते के बाहर आयी और कुछ दूर गलियों में चलने के बाद उसने गंगा का रास्ता पकड़ा।
गंगा-तट पर सन्नाटा छाया हुआ था।
दस-पॉँच साधु-बैरागी धूनियों के सामने लेटे थे।
दस-पॉँच यात्री कम्बल जमीन पर बिछाये सो रहे थे।
गंगा किसी विशाल सर्प की भॉँति रेंगती चली जाती थी।
एक छोटी-सी नौका किनारे पर लगी हुई थी।
मल्लाहा नौका में बैठा हुआ था।
तारा ने मल्लाहा को पुकारा—ओ मॉँझी, उस पार नाव ले चलेगा?
मॉँझी ने जवाब दिया—इतनी रात गये नाव न जाई।
मगर दूनी मजदूरी की बात सुनकर उसे डॉँड़ उठाया और नाव को खोलता हुआ बोला—सरकार, उस पार कहॉँ जैहैं?
उस पार एक गॉँव में जाना है।
मुदा इतनी रात गये कौनों सवारी-सिकारी न मिली।
कोई हर्ज नहीं, तुम मझे उस पर पहुँचा दो।
मॉँझी ने नाव खोल दी।
तारा उस पार जा बैठी और नौका मंद गति से चलने लगी, मानों जीव स्वप्न-साम्राज्य में विचर रहा हो।
इसी समय एकादशी का चॉँद, पृथ्वी से उस पार, अपनी उज्जवल नौका खेता हुआ निकला और व्योम-सागर को पार करने लगा।

मानसरोवर भाग- 
जगत सिंह को स्कूल जान कुनैन खाने या मछली का तेल पीने से कम अप्रिय न था।
वह सैलानी, आवारा, घुमक्कड़ युवक थां कभी अमरूद के बागों की ओर निकल जाता और अमरूदों के साथ माली की गालियॉँ बड़े शौक से खाता।
कभी दरिया की सैर करता और मल्लाहों को डोंगियों में बैठकर उस पार के देहातों में निकल जाता।
गालियॉँ खाने में उसे मजा आता था।
गालियॉँ खाने का कोई अवसर वह हाथ से न जाने देता।
सवार के घोड़े के पीछे ताली बजाना, एक्को को पीछे से पकड़ कर अपनी ओर खींचना, बूढों की चाल की नकल करना, उसके मनोरंजन के विषय थे।
आलसी काम तो नहीं करता; पर दुर्व्यसनों का दास होता है, और दुर्व्यसन धन के बिना पूरे नहीं होते।
जगतसिंह को जब अवसर मिलता घर से रूपये उड़ा ले जात।
नकद न मिले, तो बरतन और कपड़े उठा ले जाने में भी उसे संकोच न होता था।
घर में शीशियॉँ और बोतलें थीं, वह सब उसने एक-एक करके गुदड़ी बाजार पहुँचा दी।
पुराने दिनों की कितनी चीजें घर में पड़ी थीं, उसके मारे एक भी न बची।
इस कला में ऐसा दक्ष ओर निपुण था कि उसकी चतुराई और पटुता पर आश्चर्य होता था।
एक बार बाहर ही बाहर, केवल कार्निसों के सहारे अपने दो-मंजिला मकान की छत पर चढ़ गया और ऊपर ही से पीतल की एक बड़ी थाली लेकर उतर आया।
घर वालें को आहट तक न मिली।
उसके पिता ठाकुर भक्त सिहं अपने कस्बे के डाकखाने के मुंशी थे।
अफसरों ने उन्हें शहर का डाकखाना बड़ी दौड़-धूप करने पर दिया था; किन्तु भक्त सिंह जिन इरादों से यहाँ आये थे, उनमें से एक भी पूरा न हुआ।
उलटी हानि यह हुई कि देहातो में जो भाजी-साग, उपले-ईधन मुफ्त मिल जाते थे, वे सब यहाँ बंद हो गये।
यहाँ सबसे पुराना घराँव थां न किसी को दबा सकते थे, न सता सकते थे।
इस दुरवस्था में जगतसिंह की हथलपकियॉँ बहुत अखरतीं।
अन्होंने कितनी ही बार उसे बड़ी निर्दयता से पीटा।
जगतसिंह भीमकाय होने पर भी चुपके में मार खा लिया करता थां अगर वह अपने पिता के हाथ पकड़ लेता, तो वह हल भी न सकते; पर जगतसिंह इतना सीनाजोर न था।
हाँ, मार-पीट, घुड़की-धमकी किसी का भी उस पर असर न होता था।
जगतसिंह ज्यों ही घर में कदम रखता; चारों ओर से कॉँव-कॉँव मच जाती, मॉँ दुर-दुर करके दौड़ती, बहने गालियॉँ देन लगती; मानो घर में कोई सॉँड़ घुस आया हो।
घर ताले उसकी सूरत से जलते थे।
इन तिरस्कारों ने उसे निर्लज्ज बना दिया थां कष्टों के ज्ञान से वह निर्द्वन्द्व-सा हो गया था।
जहाँ नींद आ जाती, वहीं पड़ रहता; जो कुछ मिल जात, वही खा लेता।
ज्यों-ज्यों घर वालें को उसकी चोर-कला के गुप्त साधनों का ज्ञान होता जाता था, वे उससे चौकन्ने होते जाते थे।
यहाँ तक कि एक बार पूरे महीने-भर तक उसकी दाल न गली।
चरस वाले के कई रूपये ऊपर चढ़ गये।
गॉँजे वाले ने धुआँधार तकाजे करने शुरू किय।
हलवाई कड़वी बातें सुनाने लगा।
बेचारे जगत को निकलना मुश्किल हो गया।
रात-दिन ताक-झॉँक में रहता; पर घात न मिलत थी।
आखिर एक दिन बिल्ली के भागों छींका टूटा।
भक्तसिंह दोपहर को डाकखानें से चले, जो एक बीमा-रजिस्ट्री जेब में डाल ली।
कौन जाने कोई हरकारा या डाकिया शरारत कर जाए; किंतु घर आये तो लिफाफे को अचकन की जेब से निकालने की सुधि न रही।
जगतसिंह तो ताक लगाये हुए था ही।
पेसे के लोभ से जेब टटोली, तो लिफाफा मिल गया।
उस पर कई आने के टिकट लगे थे।
वह कई बार टिकट चुरा कर आधे दामों पर बेच चुका था।
चट लिफाफा उड़ा दिया।
यदि उसे मालूम होता कि उसमें नोट हें, तो कदाचित वह न छूता; लेकिन जब उसने लिफाफा फाड़ डाला और उसमें से नोट निक पड़े तो वह बड़े संकट में पड़ गया।
वह फटा हुआ लिफाफा गला-फाड़ कर उसके दुष्कृत्य को धिक्कारने लगा।
उसकी दशा उस शिकारी की-सी हो गयी, जो चिड़ियों का शिकार करने जाए और अनजान में किसी आदमी पर निशाना मार दे।
उसके मन में पश्चाताप था, लज्जा थी, दु:ख था, पर उसे भूल का दंड सहने की शक्ति न थी।
उसने नोट लिफाफे में रख दिये और बाहर चला गया।
गरमी के दिन थे।
दोपहर को सारा घर सो रहा था; पर जगत की आँखें में नींद न थी।
आज उसकी बुरी तरह कुंदी होगी- इसमें संदेह न था।
उसका घर पर रहना ठीक नहीं, दस-पॉँच दिन के लिए उसे कहीं खिसक जाना चाहिए।
तब तक लोगों का क्रोध शांत हो जाता।
लेकिन कहीं दूर गये बिना काम न चलेगा।
बस्ती में वह क्रोध दिन तक अज्ञातवास नहीं कर सकता।
कोई न कोई जरूर ही उसका पता देगा ओर वह पकड़ लिया जायगा।
दूर जाने केक लिए कुछ न कुछ खर्च तो पास होना ही चहिए।
क्यों न वह लिफाफे में से एक नोट निकाल ले? यह तो मालूम ही हो जायगा कि उसी ने लिफाफा फाड़ा है, फिर एक नोट निकल लेने में क्या हानि है? दादा के पास रूपये तो हे ही, झक मार कर दे देंगे।
यह सोचकर उसने दस रूपये का एक नोट उड़ा लिया; मगर उसी वक्त उसके मन में एक नयी कल्पना का प्रादुर्भाव हुआ।
अगर ये सब रूपये लेकर किसी दूसरे शहर में कोई दूकान खोल ले, तो बड़ा मजा हो।
फिर एक-एक पैसे के लिए उसे क्यों किसी की चोरी करनी पड़े! कुछ दिनों में वह बहुत-सा रूपया जमा करके घर आयेगा; तो लोग कितने चकित हो जाएेंगे!
उसने लिफाफे को फिर निकाला।
उसमें कुल दो सौ रूपए के नोट थे।
दो सौ में दूध की दूकान खूब चल सकती है।
आखिर मुरारी की दूकान में दो-चार कढ़ाव और दो-चार पीतल के थालों के सिवा और क्या है? लेकिन कितने ठाट से रहता हे! रूपयों की चरस उड़ा देता हे।
एक-एक दॉँव पर दस-दस रूपए रख देता है, नफा न होता, तो वह ठाट कहाँ से निभाता? इस आननद-कल्पना में वह इतना मग्न हुआ कि उसका मन उसके काबू से बाहर हो गया, जैसे प्रवाह में किसी के पॉँव उखड़ जाएें ओर वह लहरों में बह जाए।
उसी दिन शाम को वह बम्बई चल दिया।
दूसरे ही दिन मुंशी भक्तसिंह पर गबन का मुकदमा दायर हो गया।
बम्बई के किले के मैदान में बैंड़ बज रहा था और राजपूत रेजिमेंट के सजीले सुंदर जवान कवायद कर रहे थे, जिस प्रकार हवा बादलों को नए-नए रूप में बनाती और बिगाड़ती है, उसी भॉँति सेना नायक सैनिकों को नए-नए रूप में बनाती और बिगाड़ती है, उसी भॉँति सेना नायक सैनिकों को नए-नए रूप में बना बिगाड़ रहा था।
जब कवायद खतम हो गयी, तो एक छरहरे डील का युवक नायक के सामने आकर खड़ा हो गया।
नायक ने पूछा-क्या नाम है? सैनिक ने फौजी सलाम करके कहा-जगतसिंह?
'क्या चाहते हो।
'
'फौज में भरती कर लीजिए।
'
'मरने से तो नहीं डरते?'
'बिलकुल नहीं-राजपूत हूँ।
'
'बहुत कड़ी मेहनत करनी पड़ेगी।
'
'इसका भी डर नहीं।
'
'अदन जाना पड़ेगा।
'
'खुशी से जाऊँगा।
'
कप्तान ने देखा, बला का हाजिर-जवाब, मनचला, हिम्मत का धनी जवान है, तुरंत फौज में भरती कर लिया।
तीसरे दिन रेजिमेंट अदन को रवाना हुआ।
मगर ज्यों-ज्यों जहाज आगे चलता था, जगत का दिल पीछे रह जाता था।
जब तक जमीन का किनारा नजर आता रहा, वह जहाज के डेक पर खड़ा अनुरक्त नेत्रों से उसे देखता रहा।
जब वह भूमि-तट जल में विलीन हो गया तो उसने एक ठंडी सॉँस ली और मुँह ढॉँप कर रोने लगा।
आज जीवन में पहली बर उसे प्रियजानों की याद आयी।
वह छोटा-सा कस्बा, वह गॉँजे की दूकान, वह सैर-सपाटे, वह सुहूद-मित्रों के जमघट आँखों में फिरने लगे।
कौन जाने, फिर कभी उनसे भेंट होगी या नहीं।
एक बार वह इतना बेचैन हुआ कि जी में आय, पानी में कूद पड़े।
जगतसिंह को अदन में रहते तीन महीने गुजर गए।
भॉँति-भॉँति की नवीनताओं ने कई दिन तक उसे मुग्ध किये रखा; लेकिनह पुराने संस्कार फिर जाग्रत होने लगे।
अब कभी-कभी उसे स्नेहमयी माता की याद आने लगी, जो पिता के क्रोध, बहनों के धिक्कार और स्वजनों के तिरस्कार में भी उसकी रक्षा करती थी।
उसे वह दिन याद आया, जब एक बार वह बीमार पड़ा था।
उसके बचने की कोई आशा न थी, पर न तो पिता को उसकी कुछ चिन्ता थी, न बहनों को।
केवल माता थी, जो रात की रात उसके सिरहाने बैठी अपनी मधुर, स्नेहमयी बातों से उसकी पीड़ा शांत करती रही थी।
उन दिनों कितनी बार उसने उस देवी को नीव रात्रि में रोते देखा था।
वह स्वयं रोगों से जीर्झ हो रही थी; लेकिन उसकी सेवा-शुश्रूषा में वह अपनी व्यथा को ऐसी भूल गयी थी, मानो उसे कोई कष्ट ही नहीं।
क्या उसे माता के दर्शन फिर होंगे? वह इसी क्षोभ ओर नेराश्य में समुद्र-तट पर चला जाता और घण्टों अनंत जल-प्रवाह को देखा करता।
कई दिनों से उसे घर पर एक पत्र भेजने की इच्छा हो रही थी, किंतु लज्जा और ग्लानिक कके कारण वह टालता जाता था।
आखिर एक दिन उससे न रहा गया।
उसने पत्र लिखा और अपने अपराधों के लिए क्षमा मॉँग।
पत्र आदि से अन्त तक भक्ति से भरा हुआ थां अंत में उसने इन शब्दों में अपनी माता को आश्वासन दिया था-माता जी, मैने बड़े-बड़े उत्पात किय हें, आप लेग मुझसे तंग आ गयी थी, मै उन सारी भूलों के लिए सच्चे हृदय से लज्जित हूँ और आपको विश्वास दिलाता हूँ कि जीता रहा, तो कुछ न कुछ करके दिखाऊँगा।
तब कदाचित आपको मुझे अपना पुत्र कहने में संकोच न होगा।
मुझे आर्शीवाद दीजिए कि अपनी प्रतिज्ञा का पालन कर सकूँ।
'
यह पत्र लिखकर उसने डाकखाने में छोड़ा और उसी दिन से उत्तर की प्रतीक्षा करने लगा; किंतु एक महीना गुजर गया और कोई जवाब न आया।
आसका जी घबड़ाने लगा।
जवाब क्यों नहीं आता-कहीं माता जी बीमार तो नहीं हैं? शायद दादा ने क्रोध-वश जवाब न लिखा होगा? कोई और विपत्ति तो नहीं आ पड़ी? कैम्प में एक वृक्ष के नीचे कुछ सिपाहियों ने शालिग्राम की एक मूर्ति रख छोड़ी थी।
कुछ श्रद्धालू सैनिक रोज उस प्रतिमा पर जल चढ़ाया करते थे।
जगतसिंह उनकी हँसी उड़ाया करता; पर आप वह विक्षिप्तों की भॉँति प्रतिमा के सम्मुख जाकर बड़ी देर तक मस्तक झुकाये बेठा रहा।
वह इसी ध्यानावस्था में बैठा था कि किसी ने उसका नाम लेकर पुकार, यह दफ्तर का चपरासी था और उसके नाम की चिट्ठी लेकर आया थां जगतसिंह ने पत्र हाथ में लिया, तो उसकी सारी देह कॉँप उठी।
ईश्वर की स्तुति करके उसने लिफाफा खोला ओर पत्र पढ़ा।
लिखा था-'तुम्हारे दादा को गबन के अभियोग में पॉँच वर्ष की सजा हो गई।
तुम्हारी माता इस शोक में मरणासन्न है।
छुट्टी मिले, तो घर चले आओ।
'
जगतसिंह ने उसी वक्त कप्तान के पास जाकर कह -'हुजूर, मेरी मॉँ बीमार है, मुझे छुट्टी दे दीजिए।
'
कप्तान ने कठोर आँखों से देखकर कहा-अभी छुट्टी नहीं मिल सकती।
'तो मेरा इस्तीफा ले लीजिए।
'
'अभी इस्तीफा नहीं लिया जा सकता।
' 'मै अब एक क्षण भी नहीं रह सकता।
'
'रहना पड़ेगा।
तुम लोगों को बहुत जल्द लाभ पर जाना पड़ेगा।
'
'लड़ाई छिड़ गयी! आह, तब मैं घर नहीं जाऊँगा? हम लोग कब तक यहाँ से जाएेंगे?'
'बहुत जल्द, दो ही चार दिनों में।
'
चार वर्ष बीत गए।
कैप्टन जगतसिंह का-सा योद्धा उस रेजीमेंट में नहीं हैं।
कठिन अवस्थाओं में उसका साहस और भी उत्तेजित हो जाता है।
जिस महिम में सबकी हिम्मते जवाब दे जाती है, उसे सर करना उसी का काम है।
हल्ले और धावे में वह सदैव सबसे आगे रहता है, उसकी त्योरियों पर कभी मैल नहीं आता; उसके साथ ही वह इतना विनम्र, इतना गंभीर, इतना प्रसन्नचित है कि सारे अफसर ओर मातहत उसकी बड़ाई करते हैं, उसका पुनर्जीतन-सा हो गया।
उस पर अफसरों को इतना विश्वास है कि अब वे प्रत्येक विषय में उससे परामर्श करते हें।
जिससे पूछिए, वही वीर जगतसिंह की विरूदावली सुना देगा-कैसे उसने जर्मनों की मेगजीन में आग लगायी, कैसे अपने कप्तान को मशीनगनों की मार से निकाला, कैसे अपने एक मातहत सिपाही को कंधे पर लेकर निल आया।
ऐसा जान पड़ता है, उसे अपने प्राणों का मोह नही, मानो वह काल को खोजता फिरता हो!
लेकिन नित्य रात्रि के समय, जब जगतसिंह को अवकाश मिलता है, वह अपनी छोलदारी में अकेले बैठकर घरवालों की याद कर लिया करता है-दो-चार आँसू की बँदे अवश्य गिरा देता हे।
वह प्रतिमास अपने वेतन का बड़ा भाग घर भेज देता है, और ऐसा कोई सप्ताह नहीं जाता जब कि वह माता को पत्र न लिखता हो।
सबसे बड़ी चिंता उसे अपने पिता की है, जो आज उसी के दुष्कर्मो के कारण कारावास की यातना झेल रहे हैं।
हाय! वह कौन दिन होगा, जब कि वह उनके चरणों पर सिर रखकर अपना अपराध क्षमा करायेगा, और वह उसके सिर पर हाथ रखकर आर्शीवाद देंगे?
सवा चार वर्ष बीत गए।
संध्या का समय है।
नैनी जेल के द्वार पर भीड़ लगी हुई है।
कितने ही कैदियों की मियाद पूरी हो गयी है।
उन्हें लिवा जाने के लिए उनके घरवाले आये हुए है; किन्तु बूढ़ा भक्तसिंह अपनी अँधेरी कोठरी में सिर झुकाये उदास बैठा हुआ है।
उसकी कमर झुक कर कमान हो गयी है।
देह अस्थि-पंजर-मात्र रह गयी हे।
ऐसा जान पड़ता हें, किसी चतुर शिल्पी ने एक अकाल- पीड़ित मनुष्य की मूर्ति बनाकर रख दी है।
उसकी भी मीयाद पूरी हो गयी है; लेकिन उसके घर से कोई नहीं आया।
आये कौन? आने वाल था ही कौन?
एक बूढ़ किन्तु हृष्ट-पुष्ट कैदी ने आकर उसक कंधा हिलाया और बोला-कहो भगत, कोई घर से आया?
भक्तसिंह ने कंपित कंठ-स्वर से कहा-घर पर है ही कौन?
'घर तो चलोगे ही?'
'मेरे घर कहाँ है?'
'तो क्या यही पड़े रहोंगे?'
'अगर ये लोग निकाल न देंगे, तो यहीं पड़ा रहूँगा।
'
आज चार साल के बाद भगतसिंह को अपने प्रताड़ित, निर्वासित पुत्र की याद आ रही थी।
जिसके कारण जीतन का सर्वनाश हो गया; आबरू मिट गयी; घर बरबाद हो गया, उसकी स्मृति भी असहय थी; किन्तु आज नैराश्य ओर दु:ख के अथाह सागर में डूबते हुए उन्होंने उसी तिनके का सहार लियां न-जाने उस बेचारे की क्या दख्शा हुई।
लाख बुरा है, तो भी अपना लड़का हे।
खानदान की निशानी तो हे।
मरूँगा तो चार आँसू तो बहायेगा; दो चिल्लू पानी तो देगा।
हाय! मैने उसके साथ कभी प्रेम का व्यवहार नहीं कियां जरा भी शरारत करता, तो यमदूत की भॉँति उसकी गर्दन पर सवार हो जाता।
एक बार रसोई में बिना पैर धोये चले जाने के दंड में मेने उसे उलटा लटका दिया था।
कितनी बार केवल जोर से बोलने पर मैंने उस वमाचे लगाये थे।
पुत्र-सा रत्न पाकर मैंने उसका आदर न कियां उसी का दंड है।
जहाँ प्रेम का बन्धन शिथिल हो, वहाँ परिवार की रक्षा कैसे हो सकती है?
सबेरा हुआ।
आशा की सूर्य निकला।
आज उसकी रश्मियॉँ कितनी कोमल और मधुर थीं, वायु कितनी सुखद, आकाश कितना मनोहर, वृक्ष कितने हरे-भरे, पक्षियों का कलरव कितना मीठा! सारी प्रकृति आश के रंग में रंगी हुई थी; पर भक्तसिंह के लिए चारों ओर धरे अंधकार था।
जेल का अफसर आया।
कैदी एक पंक्ति में खड़े हुए।
अफसर एक-एक का नाम लेकर रिहाई का परवाना देने लगा।
कैदियों के चेहरे आशा से प्रफुलित थे।
जिसका नाम आता, वह खुश-खुश अफसर के पास जात, परवाना लेता, झुककर सलाम करता और तब अपने विपत्तिकाल के संगियों से गले मिलकर बाहर निकल जाता।
उसके घरवाले दौड़कर उससे लिपट जाते।
कोई पैसे लुटा रहा था, कहीं मिठाइयॉँ बॉँटी जा रही थीं, कहीं जेल के कर्मचारियों को इनाम दिया जा रहा था।
आज नरक के पुतले विनम्रता के देवता बने हुए थे।
अन्त में भक्तसिंह का नाम आया।
वह सिर झुकाये आहिस्ता-आहिस्ता जेलर के पास गये और उदासीन भाव से परवाना लेकर जेल के द्वार की ओर चले, मानो सामने कोई समुद्र लहरें मार रहा है।
द्वार से बाहर निकल कर वह जमीन पर बैठ गये।
कहाँ जाएँ?
सहसा उन्होंने एक सैनिक अफसर को घोड़े पर सवार, जेल की ओर आते देखा।
उसकी देह पर खाकी वरदी थी, सिर पर कारचोबी साफा।
अजीब शान से घोड़े पर बैठा हुआ था।
उसके पीछे-पीछे एक फिटन आ रही थी।
जेल के सिपाहियों ने अफसर को देखते ही बन्दूकें सँभाली और लाइन में खड़े हाकर सलाम किया।
भक्तससिंह ने मन में कहा-एक भाग्यवान वह है, जिसके लिए फिटन आ रही है; ओर एक अभागा मै हूँ, जिसका कहीं ठिकाना नहीं।
फौजी अफसर ने इधर-उधर देखा और घोड़े से उतर कर सीधे भक्तसिंह के सामने आकर खड़ा हो गया।
भक्तसिंह ने उसे ध्यान से देखा और तब चौंककर उठ खड़े हुए और बोले-अरे! बेटा जगतसिंह!
जगतसिंह रोता हुआ उनके पैरों पर गिर पड़ा।

झोंपड़े के द्वार पर बाप और बेटा दोनों एक बुझे हुए अलाव के सामने चुपचाप बैठे हुए हैं और अन्दर बेटे की जवान बीवी बुधिया प्रसव-वेदना में पछाड़ खा रही थी।
रह-रहकर उसके मुँह से ऐसी दिल हिला देनेवाली आवाज निकलती थी, कि दोनों कलेजा थाम लेते थे।
जाड़ों की रात थी, प्रकृति सन्नाटे में डूबी हुई, सारा गाँव अन्धकार में लय हो गया था।
घीसू ने कहा— मालूम होता है, बचेगी नहीं।
सारा दिन दौड़ते हो गया, जा देख तो आ।
माधव चिढ़कर बोला— मरना ही है तो जल्दी मर क्यों नहीं जाती ? देखकर क्या करूँ ? 
तू बड़ा बेदर्द है बे ! साल-भर जिसके साथ सुख-चैन से रहा, उसी के साथ इतनी बेवफाई ! 
तो मुझसे तो उसका तड़पना और हाथ-पाँव पटकना नहीं देखा जाता।
चमारों का कुनबा था और सारे गाँव में बदनाम।
घीसू एक दिन काम करता तो तीन दिन आराम ।
माधव इतना काम-चोर था कि आध घण्टे काम करता तो घंटे-भर चिलम पीता।
इसलिए उन्हें कहीं मजदूरी नहीं मिलती थी।
घर में मुट्ठी-भर भी अनाज मौजूद हो, तो उनके लिए काम करने की कसम थी।
जब दो-चार फाके हो जाते तो घीसू पेड़ पर चढ़कर लकड़ियाँ तोड़ लाता और माधव बाजार से बेच लाता।
और जब तक वह पैसे रहते, दोनों इधर-उधर मारे-मारे फिरते।
जब फाके की नौबत आ जाती, तो फिर लकड़ियाँ तोड़ते या मजदूरी तलाश करते।
गाँव में काम की कमी न थी।
किसानों का गाँव था, मेहनती आदमी के लिए पचास काम थे।
मगर इन दोनों को उसी वक्त बुलाते, जब दो आदमियों से एक का काम पाकर भी सन्तोष कर लेने के सिवा और कोई चारा न होता।
अगर दोनों साधु होते, तो उन्हें संतोष और धैर्य के लिए, संयम और नियम की जरूरत न होती।
यह तो इनकी प्रकृति थी।
विचित्र जीवन था इनका ! घर में मिट्टी के दो-चार बर्तन के सिवा कोई सम्पत्ति नहीं।
फटे चीथड़ों से अपनी नग्नता को ढाँके हुए जीये जाते थे।
संसार की चिंताओं से मुक्त ! कर्ज से लदे हुए।
गालियाँ भी खाते, मार भी खाते, मगर कोई भी गम नहीं।
दीन इतने कि वसूली की बिलकुल आशा न रहने पर भी लोग इन्हें कुछ-न-कुछ कर्ज दे देते थे।
मटर, आलू की फसल में दूसरों के खेतों से मटर या आलू उखाड़ लाते और भून-भानकर खा लेते या दस-पाँच ऊख उखाड़ लाते और रात को चूसते।
घीसू ने इसी आकाश-वृत्ति से साठ-साल की उम्र काट दी और माधव भी सपूत बेटे की तरह बाप ही के पद-चिह्नों पर चल रहा था, बल्कि उसका नाम और भी उजागर कर रहा था।
इस वक्त भी दोनों अलाव के सामने बैठ कर आलू भून रहे थे, जो कि किसी के खेत से खोद लाये थे।
घीसू की स्त्री का तो बहुत दिन हुए, देहान्त हो गया था।
माधव का ब्याह पिछले साल हुआ था।
जबसे यह औरत आई थी, उसने इस खानदान में व्यवस्था की नींव डाली थी और इन दोनों बेगैरतों का दोज़ख भरती रहती थी।
जबसे वह आई, यह दोनों और भी आरामतलब हो गये थे।
बल्कि कुछ अकड़ने भी लगे थे।
कोई कार्य करने को बुलाता, तो निर्व्याज भाव से दुगनी मजदूरी माँगते।
वही औरत आज प्रसव-वेदना से मर रही थी और यह दोनों शायद इसी इन्तजार में थे कि वह मर जाय, तो आराम से सोएँ।
घीसू ने आलू निकालकर छीलते हुए कहा— जाकर देख तो, क्या दशा है उसकी ? चुड़ैल का फिसाद होगा, और क्या ? यहाँ तो ओझा भी एक रुपया माँगता है ! 
माधव को भय था, कि वह कोठरी में गया, तो घीसू आलुओं का बड़ा भाग साफ कर देगा।
बोला— मुझे वहाँ जाते डर लगता है।
डर किस बात का है, मैं तो यहाँ हूँ ही।
तो तुम्हीं जाकर देखो न ? 
मेरी औरत जब मर रही थी; तो मैं तीन दिन तक उसके पास से हिला तक नहीं; और मुझसे लजायेगी कि नहीं ? जिसका कभी मुँह नहीं देखा; आज उसका उघड़ा हुआ बदन देखूँ ! उसे तन की सुध भी तो न होगी ? मुझे देख लेगी तो खुलकर हाथ-पाँव भी न पटक सकेगी ! 
मैं सोचता हूँ कोई बाल-बच्चा हुआ, तो क्या होगा ? सोंठ, गुण, तेल, कुछ भी तो नहीं है घर में ! 
सब कुछ आ जायगा भगवान् दें तो ! जो लोग अभी पैसा नहीं दे रहे हैं, वे ही कल बुलाकर रुपये देंगे।
मेरे नौ लड़के हुए, घर में कभी कुछ न था; मगर भगवान् ने किसी-न-किसी तरह बेड़ा पार ही लगाया।
जिस समाज में रात-दिन मेहनत करने वालों की हालत उनकी हालत से कुछ बहुत अच्छी न थी, और किसानों के मुकाबले में वे लोग, जो किसानों की दुर्बलताओं से लाभ उठाना जानते थे, कहीं ज्यादा सम्पन्न थे, वहाँ इस तरह की मनोवृत्ति पैदा हो जाना कोई अचरज की बात न थी।
हम तो यही कहेंगे, घीसू किसानों से कहीं ज्यादा विचारवान् था और किसानों के विचार-शून्य समूह में शामिल होने के बदले बैठकबाज़ों की कुत्सित मण्डली में जा मिला था।
हाँ, उसमें यह शक्ति न थी कि बैठकबाजों के नियम और नीति का पालन करता।
इसलिए जहाँ उसकी मण्डली के और लोग गाँव के सरगना और मुखिया बने हुए थे, उस पर सारा गाँव उँगली उठाता था।
फिर भी उसे यह तसकीन तो थी ही कि अगर वह फटेहाल है तो कम-से-कम उसे किसानों की-सी जी-तोड़ मेहनत तो नहीं करनी पड़ती, और उसकी सरलता और निरीहता से दूसरे लोग बेजा फ़ायदा तो नहीं उठाते !
दोनों आलू निकाल-निकालकर जलते-जलते खाने लगे।
कल से कुछ नहीं खाया था।
इतना सब्र न था कि उन्हें ठण्डा हो जाने दें।
कई बार दोनों की जबानें जल गईं।
छिल जाने पर आलू का बाहरी हिस्सा बहुत ज्यादा गर्म मालूम न होता था; लेकिन दाँतों के तले पड़ते ही अन्दर का हिस्सा जबान, हलक और तालू को जला देता था और उस अंगारे को मुँह में रखने से ज्यादा ख़ैरियत इसी में थी कि वह अन्दर पहुँच जाय।
वहाँ उसे ठण्डा करने के लिए काफ़ी सामान थे।
इसलिए दोनों जल्द-जल्द निगल जाते।
हालाँकि इस कोशिश में उनकी आँखों से आँसू निकल आते।
घीसू को उस वक्त ठाकुर की बारात याद आई, जिसमें बीस साल पहले वह गया था।
उस दावत में उसे जो तृप्ति मिली थी, वह उसके जीवन में एक याद रखने लायक बात थी, और आज भी उसकी याद ताजा थी।
बोला— वह भोज नहीं भूलता।
तब से फिर उस तरह का खाना और भरपेट नहीं मिला।
लड़कीवालों ने सबको भरपेट पूड़ियाँ खिलाई थीं, सबको ! छोटे-बड़े सबने पूड़ियाँ खाईं और असली घी की ! चटनी, रायता, तीन तरह के सूखे साग, एक रसेदार तरकारी, दही, चटनी, रायता, अब क्या बताऊँ कि उस भोज में क्या स्वाद मिला, कोई रोक-टोक नहीं थी, जो चीज चाहो, माँगो, जितना चाहो, खाओ।
लोगों ने ऐसा खाया, ऐसा खाया, कि किसी से पानी न पिया गया।
मगर परोसने वाले हैं कि पत्तल में गर्म-गर्म गोल-गोल सुवासित कचौड़ियाँ डाल देते हैं।
मना करते हैं कि नहीं चाहिए, पत्तल पर हाथ से रोके हुए हैं, मगर वह हैं कि दिये जाते हैं।
और जब सबने मुँह धो लिया, तो पान-इलायची भी मिली।
मगर मुझे पान लेने की कहाँ सुध थी ? खड़ा हुआ न जाता था ! चटपट जाकर अपने कम्बल पर लेट गया।
ऐसा दिल-दरियाव था वह ठाकुर ! 
माधव ने इन पदार्थों का मन-ही-मन मजा लेते हुए कहा— अब हमें कोई ऐसा भोज नहीं खिलाता।
अब कोई क्या खिलाएगा ? वह जमाना दूसरा था।
अब तो सबको किफायती सूझती है।
सादी-ब्याह में मत खर्च करो, क्रिया-कर्म में मत खर्च करो।
पूछो, गरीबों का माल बटोर-बटोरकर कहाँ रखोगे ! बटोरने में तो कमी नहीं है।
हाँ, खर्च में किफायत सूझती है ! 
तुमने एक बीस पूरियाँ खाई होंगी ? 
बीस से ज्यादा खाई थीं ! 
मैं पचास खा जाता ! 
पचास से कम मैंने न खाई होंगी।
अच्छा पट्ठा था।
तू तो मेरा आधा भी नहीं है।
आलू खाकर दोनों ने पानी पिया और वहीं अलाव के सामने अपनी धोतियाँ ओढ़कर पाँव पेट में डाले सो रहे।
जैसे दो बड़े-बड़े अजगर गेंडुलियाँ मारे पड़े हों।
और बुधिया अभी तक कराह रही थी।
सबेरे माधव ने कोठरी में जाकर देखा तो, उसकी स्त्री ठण्डी हो गई थी उसके मँुह पर मक्खियाँ भिनक रही थीं।
पथराई हुई आँखें ऊपर टँगी हुई थीं।
सारी देह धूल से लथपथ हो रही थी।
उसके पेट में बच्चा मर गया था।
माधव भागा हुआ घीसू के पास आया।
फिर दोनों जोर-जोर से हाय-हाय करने लगे और छाती पीटने लगे।
पडोस वालों ने यह रोना-धोना सुना तो दौडे हुए आये और पुरानी मर्यादा के अनुसार इन अभागों को समझाने लगे।
मगर ज्यादा रोने-पीटने का अवसर न था।
कफन और लकडी की फिक्र करनी थी।
पर घर में तो पैसा इस तरह गायब था कि जैसे चील के घोंसले में माँस।
बाप-बेटे रोते हुए गाँव के जमींदार के पास गए।
वह इन दोनों की सूरत से नफरत करते थे।
कई बार इन्हें अपने हाथों पीट चुके थे चोरी करने के लिए, वादे पर काम पर न आने के लिए।
पूछा-क्या है बे घिसुआ, रोता क्यों है? अब तो तू कहीं दिखाई भी नहीं देता! मालूम होता है, इस गाँव में रहना नहीं चाहता।
घीसू ने जमीन पर सिर रखकर आँखों में आँसू भरे हुए कहा- सरकार! बडी विपत्ति में हूँ।
माधव की घरवाली रात को गुजर गई।
रात-भर तडपती रही, सरकार! हम दोनों उसके सिरहाने बैठे रहे।
दवा-दारू जो कुछ हो सका, सब-कुछ किया, मुदा वह हमें दगा दे गई।
अब कोई एक रोटी देने वाला भी न रहा, मालिक! तबाह हो गए।
घर उजड गया।
आपका गुलाम हूँ।
अब आपके सिवा कौन, उसकी मिट्टी उठेगी।
आपके सिवा किसके द्वार पर जाऊँ? जमींदार साहब दयालु थे।
मगर घीसू पर दया करना काले कंबल पर रंग चढाना था।
जी मैं तो आया, कह दें चल, दूर हो यहाँ से! यों तो बुलाने से भी नहीं आता, आज जब गरज पडी, तो आकर खुशामद कर रहा है।
हरामखोर कहीं का, बदमाश! लेकिन यह क्रोध या दण्ड का अवसर न था।
जी में कुढते हुए दो रुपये निकालकर फेंक दिए।
मगर सान्त्वना का एक शब्द भी मुँह से न निकाला।
उसकी तरफ ताका भी नहीं।
जैसे सिर का बोझ उतारा हो।
जब जमींदार साहब ने दो रुपये दिये, तो गाँव के बनिये-महाजनों को इन्कार का साहस कैसे होता? घीसू जमींदार के नाम का ढिंढोरा भी पीटना खूब जानता था।
किसी ने दो आने दिए, किसी ने चार आने।
एक घण्टे में घीसू के पाँच रुपये की अच्छी रकम जमा हो गई।
कहीं से अनाज मिल गया, कहीं से लकडी।
और दोपहर को घीसू और माधव बाजार से कफन लाने चले।
इधर लोग बाँस काटने लगे।
गाँव की नरम-दिल स्त्रियाँ आ-आकर लाश को देखती थीं और उसकी बेकसी पर दो बूँद आँसू गिराकर चली जाती थीं।
कैसा बुरा रिवाज है कि जिसे जीते-जी तन ढाँकने को चीथडा भी न मिले, उसे मरने पर कफन चाहिए।
कफन लाश के साथ जल ही तो जाता है! और क्या रखा रहता है? यहीं पाँच रुपये पहले मिलते, तो कुछ दवा-दारू कर लेते।
दोनों एक-दूसरे के मन की बात ताड रहे थे।
बाजार में इधर-उधर घूमते रहे।
कभी इस बजाज की दुकान पर गये, कभी उसकी दुकान पर।
तरह-तरह के कपडे, रेशमी और सूती देखे, मगर कुछ जँचा नहीं।
यहाँ तक कि शाम हो गई।
तब दोनों ने जाने किस दैवी प्रेरणा से एक मधुशाला के सामने जा पहुँचे और जैसे किसी पूर्व निश्चित योजना से अन्दर चले गये।
वहाँ जरा देर तक दोनों असमंजस में खडे रहे।
फिर घीसू ने गद्दी के सामने जाकर कहा- साहूजी, एक बोतल हमें भी देना।
इसके बाद कुछ चिखौना आया, तली हुई मछलियाँ आई और दोनों बरामदे में बैठकर शान्तिपूर्वक पीने लगे।
कई कुज्जियाँ ताबडतोड पीने के बाद दोनों सरूर में आ गए।
घीसू बोला-कफन लगाने से क्या मिलता है? आखिर जल ही तो जाता, कुछ बहू के साथ तो न जाता।
माधव आसमान की तरफ देखकर बोला, मानो देवताओं को अपनी निष्पापता का साक्षी बना रहा हो-दुनिया का दस्तूर है, नहीं लोग बामनों को हजारों रुपए क्यों दे देते हैं! कौन देखता है, परलोक में मिलता है या नहीं! बडे आदमियों के पास धन है, चाहे फँूके।
हमारे पास फँूकने को क्या है? लेकिन लोगों को जवाब क्या दोगे? लोग पूछेंगे नहीं, कफन कहाँ है? घीसू हँसा-अबे कह देंगे कि रुपये कमर से खिसक गए।
बहुत ढूँढा मिले नहीं।
लोगों को विश्वास तो न आयेगा, लेकिन फिर वही रुपए देंगे।
माधव भी हँसा, इस अनपेक्षित सौभाग्य पर बोला-बडी अच्छी थी बेचारी! मरी तो भी खूब खिला-पिलाकर! 
अभी बोतल से ज्यादा उड गई।
घीसू ने दो सेर पूरियाँ मँगाई।
चटनी, अचार, कलेजियाँ।
शराबखाने के सामने ही दुकान थी।
माधव लपककर दो पत्तलों में सारा सामान ले आया।
पूरा डेढ रुपया और खर्च हो गया।
सिर्फ थोडे से पैसे बच रहे।
दोनों इस वक्त शान से बैठे हुए पूरियाँ खा रहे थे, जैसे जंगल में कोई शेर अपना शिकार उडा रहा हो।
न जवाबदेही का खौफ था, न बदनामी की फिक्र।
इन भावनाओं को उन्होंने बहुत पहले ही जीत लिया था।
घीसू दार्शनिक भाव से बोला-हमारी आत्मा प्रसन्न हो रही है, तो क्या उसे पुन्न न होगा? माधव ने श्रद्धा से सिर झुकाकर तसदीक की-जरूर से जरूर होगा।
भगवान तुम अन्तर्यामी हो।
उसे बैकुण्ठ ले जाना।
हम दोनों हृदय से आशीर्वाद दे रहे हैं।
आज जो भोजन मिला, वह कभी उम्र भर न मिला था।
एक क्षण के बाद माधव के मन में एक शंका जागी।
बोला-क्यों दादा, हम लोग भी तो एक-न-दिन वहाँ जाएँगे ही।
घीसू ने इस भोले-भाले सवाल का कुछ उत्तर न दिया।
वह परलोक की बातें सोचकर इस आनन्द में बाधा न डालना चाहता था।
जो वहाँ वह हम लोगों से पूछे कि तुमने कफन क्यों नहीं दिया तो क्या कहेंगे? कहेंगे तुम्हारा सिर! पूछेगी तो जरूर! तू जानता है कि उसे कफन न मिलेगा? तू मुझे ऐसा गधा समझता है? साठ साल क्या दुनिया में घास खोदता रहा हूँ! उसको कफन मिलेगा और इससे बहुत अच्छा मिलेगा।
माधव को विश्वास न आया।
बोला-कौन देगा? रुपये तो तुमने चट कर दिए।
वह तो मुझसे पूछेगी।
उसकी माँग में सेंदुर तो मैंने ही डाला था।
घीसू गरम होकर बोला-मैं कहता हूं, उसे कफन मिलेगा! तू मानता क्यों नहीं? कौन देगा, बताते क्यों नहीं? वही लोग देंगे, जिन्होंने इस बार दिया।
हाँ, अबकी रुपये हमारे हाथ न आयेंगे।
ज्यों-ज्यों अँधेरा बढता था और सितारों की चमक तेज होती थी, मधुशाला की रौनक भी बढती जाती थी।
कोई गाता था, कोई डींग मारता था, को ई अपने संगी के गले लिपटा जाता था।
कोई अपने दोस्त के मँुह से कुल्हड लगाये देता था।
वहाँ के वातावरण में सरूर था, हवा में नशा।
कितने तो यहाँ आकर एक चुल्लू में मस्त हो जाते।
शराब से ज्यादा वहाँ की हवा उन पर नशा करती थी।
जीवन की बाधाएँ खींच लेती थीं, और कुछ देर के लिए वे भूल जाते थे कि वे जीते हैं या मरते हैं! या, न जीते हैं न मरते हैं।
और ये दोनों बाप-बेटा अब भी मजे ले-लेकर चुसकियाँ ले रहे थे।
सबकी निगाहें इनकी ओर जमी हुई थीं।
दोनों कितने भाग्य के बली हैं।
पूरी बोतल बीच में हैं।
भरपेट खाकर माधव ने बची हुई पूरियों का पत्तल उठाकर एक भिखारी को दे दिया, जो खडा इनकी ओर भूखी आँखों से देख रहा था।
और देने के गौरव, आनन्द और उल्लास का उसने अपने जीवन में पहली बार अनुभव किया।
घीसू ने कहा-ले, जा खूब खा और आशीर्वाद दे! जिसकी कमाई है, वह तो मर गई।
पर तेरा आशीर्वाद उसे जरूर पहुँचेगा।
रोयें-रोयें से आशीर्वाद दे; बडी गाढी कमाई के पैसे हैं! माधव ने फिर आसमान की तरफ देखकर कहा-वह वैकुण्ठ में जायेगी दादा, वह वैकुण्ठ की रानी बनेगी।
घीसू खडा हो गया और जैसे उल्लास की लहरों में तैरता हुआ बोला-हाँ, बेटा वैकुण्ठ में जायेगी।
किसी को सताया नहीं, किसी को दबाया नहीं।
मरते-मरते हमारी जिन्दगी को सबसे बडी लालसा पूरी कर गई।
वह न वैकुण्ठ में जायेगी तो क्या ये मोटे-मोटे लोग जाएंगे, जो गरीबों को दोनों हाथों से लूटते हैं और अपने पाप को धोने के लिए गंगा में नहाते हैं और मन्दिरों में जल चढाते हैं! श्रद्धालुता का यह रंग तुरन्त ही बदल गया।
अस्थिरता नशे की खासियत है।
दु:ख और निराशा का दौरा हुआ।
माधव बोला-मगर दादा, बेचारी ने जिन्दगी में बडा दु:ख भोगा।
कितना दु:ख झेलकर मरी! वह आँखों पर हाथ रखकर रोने लगा, चीेखें मार-मारकर।
घीसू ने समझाया-क्यों रोता है बेटा, खुश हो कि वह माया-जाल से मुक्त हो गई।
जंजाल से छूट गई।
बडी भाग्यवान थी जो इतनी जल्द माया-मोह के बन्धन तोड दिये।
और दोनों खडे होकर गाने लगे-ठगिनी क्यों नैना झमकावै? ठगिनी! फिर दोनों नाचने लगे।
उछले भी, कूदे भी।
गिरे भी, मटके भी।
भाव भी बनाये, अभिनय भी किये और आखिर नशे से बदमस्त होकर वहीं गिर पडे।

मुझे हमेशा आदमियों के परखने की सनक रही है और अनुभव के आधार पर कह सकता हूँ कि यह अध्ययन जितना मनोरंजक, शिक्षाप्रद और उदधाटनों से भरा हुआ है, उतना शायद और कोई अध्ययन न होगा।
लेकिन अपने दोस्त लाला साईंदयाल से बहुत अर्से तक दोस्ती और बेतकल्लुफी के सम्बन्ध रहने पर भी मुझे उनकी थाह न मिली।
मुझे ऐसे दुर्बल शरीर में ज्ञानियों की-सी शान्ति और संतोष देखकर आश्चर्य होता था जो एक़ नाजुक पौधे की तरह मुसीबतों के झोंकों में भी अचल और अटल रहता था।
ज्यों वह बहुत ही मामूली दरजे का आदमी था जिसमें मानव कमजोरियों की कमी न थी।
वह वादे बहुत करता था लेकिन उन्हें पूरा करने की जरूरत नहीं समझता था।
वह मिथ्याभाषी न हो लेकिन सच्चा भी न था।
बेमुरौवत न हो लेकिन उसकी मुरौवत छिपी रहती थी।
उसे अपने कर्त्तव्य पर पाबन्द रखने के लिए दबाव ओर निगरानी की जरुरत थी, किफायतशारी के उसूलों से बेखबर, मेहनत से जी चुराने वाला, उसूलों का कमजोर, एक ढीला-ढाला मामूली आदमी था।
लेकिन जब कोई मुसीबत सिर पर आ पड़ती तो उसके दिल में साहस और दृढ़ता की वह जबर्दस्त ताकत पैदा हो जाती थी जिसे शहीदों का गुण कह सकते हैं।
उसके पास न दौलत थी न धार्मिक विश्वास, जो ईश्वर पर भरोसा करने और उसकी इच्छाओं के आगे सिर झुका देने का स्त्रोत है।
एक छोटी-सी कपड़े की दुकान के सिवाय कोई जीविका न थी।
ऐसी हालतों में उसकी हिम्मत और दृढ़ता का सोता कहॉँ छिपा हुआ है, वहॉँ तक मेरी अन्वेषण-दृष्टि नहीं पहुँचती थी।
बाप के मरते ही मुसीबतों ने उस पर छापा मारा कुछ थोड़ा-सा कर्ज विरासत में मिला जिसमें बराबर बढ़ते रहने की आश्चर्यजनक शक्ति छिपी हुई थी।
बेचारे ने अभी बरसी से छुटकारा नहीं पाया था कि महाजन ने नालिश की और अदालत के तिलस्मी अहाते में पहुँचते ही यह छोटी-सी हस्ती इस तरह फूली जिस तरह मशक फलती है।
डिग्री हुई।
जो कुछ जमा-जथा थी; बर्तन-भॉँड़ें, हॉँडी-तवा, उसके गहरे पेट में समा गये।
मकान भी न बचा।
बेचारे मुसीबतों के मारे साईंदयाल का अब कहीं ठिकाना न था।
कौड़ी-कौड़ी को मुहताज, न कहीं घर, न बार।
कई-कई दिन फाके से गुजर जाते।
अपनी तो खैर उन्हें जरा भी फिक्र न थी लेकिन बीवी थी, दो-तीन बच्चे थे, उनके लिए तो कोई-न-कोई फिक्र करनी पड़ती थी।
कुनबे का साथ और यह बेसरोसामानी, बड़ा दर्दनाक दृश्य था।
शहर से बाहर एक पेड़ की छॉँह में यह आदमी अपनी मुसीबत के दिन काट रहा था।
सारे दिन बाजारों की खाक छानता।
आह, मैंने एक बार उस रेलवे स्टेशन पर देखा।
उसके सिर पर एक भारी बोझ था।
उसका नाजुग, सुख-सुविधा में पला हुआ शरीर, पसीना-पसीना हो रहा था।
पैर मुश्किल से उठते थे।
दम फूल रहा था लेकिन चेहरे से मर्दाना हिम्मत और मजबूत इरादे की रोशनी टपकती थी।
चेहरे से पूर्ण संतोष झलक रहा था।
उसके चेहरे पर ऐसा इत्मीनान था कि जैसे यही उसका बाप-दादों का पेशा है।
मैं हैरत से उसका मुंह ताकता रह गया।
दुख में हमदर्दी दिखलाने की हिम्मत न हुई।
कई महीने तक यही कैफियत रही।
आखिरकार उसकी हिम्मत और सहनशक्ति उसे इस कठिन दुर्गम घाटी से बाहर निकल लायी।
थोड़े ही दिनों के बाद मुसीबतों ने फिर उस पर हमला किया।
ईश्वर ऐसा दिन दुश्मन को भी न दिखलाये।
मैं एक महीने के लिए बम्बई चला गया था, वहॉँ से लौटकर उससे मिलने गया।
आह, वह दृश्य याद करके आज भी रोंगटे खड़े हो जाते हैं।
ओर दिल डर से कॉँप उठता है।
सुबह का वक्त था।
मैंने दरवाजे पर आवाज दी और हमेशा की तरह बेतकल्लुफ अन्दर चला गया, मगर वहॉँ साईंदयाल का वह हँसमुख चेहरा, जिस पर मर्दाना हिम्मत की ताजगी झलकती थी, नजर न आया।
मैं एक महीने के बाद उनके घर जाऊँ और वह आँखों से रोते लेकिन होंठों से हँसते दौड़कर मेरे गले लिपट न जाय! जरूर कोई आफत है।
उसकी बीवी सिर झुकाये आयी और मुझे उसके कमरे में ले गयी।
मेरा दिल बैठ गया।
साईंदयाल एक चारपाई पर मैले-कुचैले कपड़े लपेटे, आँखें बन्द किये, पड़ा दर्द से कराह रहा था।
जिस्म और बिछौने पर मक्खियों के गुच्छे बैठे हुए थे।
आहट पाते ही उसने मेरी तरफ देखा।
मेरे जिगर के टुकड़े हो गये।
हड्डियों का ढॉँचा रह गया था।
दुर्बलता की इससे ज्यादा सच्ची और करुणा तस्वीर नहीं हो सकती।
उसकी बीवी ने मेरी तरफ निराशाभरी आँखों से देखा।
मेरी आँसू भर आये।
उस सिमटे हुए ढॉँचे में बीमारी को भी मुश्किल से जगह मिलती होगी, जिन्दगी का क्या जिक्र! आखिर मैंने धीरे पुकारा।
आवाज सुनते ही वह बड़ी-बड़ी आँखें खुल गयीं लेकिन उनमें पीड़ा और शोक के आँसू न थे, सन्तोष और ईश्वर पर भरोसे की रोशनी थी और वह पीला चेहरा! आह, वह गम्भीर संतोष का मौन चित्र, वह संतोषमय संकल्प की सजीव स्मृति।
उसके पीलेपन में मर्दाना हिम्मत की लाली झलकती थी।
मैं उसकी सूरत देखकर घबरा गया।
क्या यह बुझते हुए चिराग की आखिरी झलक तो नहीं है?
मेरी सहमी हुई सूरत देखकर वह मुस्कराया और बहुत धीमी आवाज में बोला—तुम ऐसे उदास क्यों हो, यह सब मेरे कर्मों का फल है।
मगर कुछ अजब बदकिस्मत आदमी था।
मुसीबतों को उससे कुछ खास मुहब्बत थी।
किसे उम्मीद थी कि वह उस प्राणघातक रोग से मुक्ति पायेगा।
डाक्टरों ने भी जवाब दे दिया था।
मौत के मुंह से निकल आया।
अगर भविष्य का जरा भी ज्ञान होता तो सबसे पहले मैं उसे जहर दे देता।
आह, उस शोकपूर्ण घटना को याद करके कलेजा मुंह को आता है।
धिककार है इस जिन्दगी पर कि बाप अपनी आँखों से अपनी इकलौते बेटे का शोक देखे।
कैसा हँसमुख, कैसा खूबसूरत, होनहार लड़का था, कैसा सुशील, कैसा मधुरभाषी, जालिम मौत ने उसे छॉँट लिया।
प्लेग की दुहाई मची हुई थी।
शाम को गिल्टी निकली और सुबह को—कैसी मनहूस, अशुभ सुबह थी—वह जिन्दगी सबेरे के चिराग की तरह बुझ गयी।
मैं उस वक्त उस बच्चे के पास बैठा हुआ था और साईंदयाल दीवार का सहारा लिए हुए खामोशा आसमान की तरफ देखता था।
मेरी और उसकी आँखों के सामने जालिम और बेरहम मौत ने उस बचे को हमारी गोद से छीन लिया।
मैं रोते हुए साईंदयाल के गले से लिपट गया।
सारे घर में कुहराम मचा हुआ था।
बेचारी मॉँ पछाड़ें खा रही थी, बहनें दौड-दौड़कर भाई की लाश से लिपटती थीं।
और जरा देर के लिए ईर्ष्या ने भी समवेदना के आगे सिर झुका दिया था—मुहल्ले की औरतों को आँस बहाने के लिए दिल पर जोर डालने की जरूरत न थी।
जब मेरे आँसू थमे तो मैंने साईंदयाल की तरफ देखा।
आँखों में तो आँसू भरे हुए थे—आह, संतोष का आँखों पर कोई बस नहीं, लेकिन चेहरे पर मर्दाना दृढ़ता और समर्पण का रंग स्पष्ट था।
इस दुख की बाढ़ और तूफानों मे भी शान्ति की नैया उसके दिल को डूबने से बचाये हुए थी।
इस दृश्य ने मुझे चकित नहीं स्तम्भित कर दिया।
सम्भावनाओं की सीमाएँ कितनी ही व्यापक हों ऐसी हृदय-द्रावक स्थिति में होश-हवास और इत्मीनान को कायम रखना उन सीमाओं से परे है।
लेकिन इस दृष्टि से साईंदयाल मानव नहीं, अति-मानव था।
मैंने रोते हुए कहा—भाईसाहब, अब संतोष की परीक्षा का अवसर है।
उसने दृढ़ता से उत्तर दिया—हॉँ, यह कर्मों का फल है।
मैं एक बार फिर भौंचक होकर उसका मुंह ताकने लगा।
लेकिन साईंदयाल का यह तपस्वियों जैसा धैर्य और ईश्वरेच्छा पर भरोसा अपनी आँखों से देखने पर भी मेरे दिल में संदेह बाकी थे।
मुमकिन है, जब तक चोट ताजी है सब्र का बाँध कायम रहे।
लेकिन उसकी बुनियादें हिल गयी हैं, उसमें दरारें पड़ गई हैं।
वह अब ज्यादा देर तक दुख और शोक की जहरों का मुकाबला नहीं कर सकता।
क्या संसार की कोई दुर्घटना इतनी हृदयद्रावक, इतनी निर्मम, इतनी कठोर हो सकता है! संतोष और दृढ़ता और धैर्य और ईश्वर पर भरोसा यह सब उस आँधी के समान घास-फूस से ज्यादा नहीं।
धार्मिक विश्वास तो क्या, अध्यात्म तक उसके सामने सिर झुका देता है।
उसके झोंके आस्था और निष्ठा की जड़ें हिला देते हैं।
लेकिन मेरा अनुमान गलत निकला।
साईंदयाल ने धीरज को हाथ से न जाने दिया।
वह बदस्तूर जिन्दगी के कामों में लग गया।
दोस्तों की मुलाकातें और नदी के किनारे की सैर और तफरीह और मेलों की चहल-पहल, इन दिलचस्पियों में उसके दिल को खींचने की ताकत अब भी बाकी थी।
मैं उसकी एक-एक क्रिया को, एक-एक बात को गौर से देखता और पढ़ता।
मैंने दोस्ती के नियम-कायदों को भुलाकर उसे उस हालत में देखा जहॉँ उसके विचारों के सिवा और कोई न था।
लेकिन उस हालत में भी उसके चेहरे पर वही पुरूषोचित धैर्य था और शिकवे-शिकायत का एक शब्द भी उसकी जबान पर नहीं आया।
इसी बीच मेरी छोटी लड़की चन्द्रमुखी निमोनिया की भेंट चढ़ गयी।
दिन के धंधे से फुरसत पाकर जब मैं घर पर आता और उसे प्यार से गोद में उठा लेता तो मेरे हृदय को जो आनन्द और आत्मिक शक्ति मिलती थी, उसे शब्दों में नहीं व्यक्त कर सकता।
उसकी अदाएँ सिर्फ दिल को लुभानेवाली नहीं गम को भुलानेवाली हैं।
जिस वक्त वह हुमककर मेरी गोद में आती तो मुझे तीनों लोक की संपत्ति मिल जाती थी।
उसकी शरारतें कितनी मनमोहक थीं।
अब हुक्के में मजा नहीं रहा, कोई चिलम को गिरानेवाला नहीं! खाने में मजा नहीं आता, कोई थाली के पास बैठा हुआ उस पर हमला करनेवाला नहीं! मैं उसकी लाश को गोद में लिये बिलख-बिलखकर रो रहा था।
यही जी चाहता था कि अपनी जिन्दगी का खात्मा कर दूँ।
यकायक मैंने साईंदयाल को आते देखा।
मैंने फौरन आँसू पोंछ डाले और उस नन्हीं-सी जान को जमीन पर लिटाकर बाहर निकल आया।
उस धैर्य और संतोष के देवता ने मेरी तरफ संवेदनशील की आँखों से देखा और मेरे गले से लिपटकर रोने लगा।
मैंने कभी उसे इस तरह चीखें मारकर रोते नहीं देखा।
रोते-रोते उसी हिचकियॉँ बंध गयीं, बेचैनी से बेसुध और बेहार हो गया।
यह वही आदमी है जिसका इकलौता बेटा मरा और माथे पर बल नहीं आया।
यह कायापलट क्यों?
इस शोक पूर्ण घटना के कई दिन बाद जबकि दुखी दिल सम्हलने लगा, एक रोज हम दोनों नदी की सैर को गये।
शाम का वक्त था।
नदी कहीं सुनहरी, कहीं नीली, कहीं काली, किसी थके हुए मुसाफिर की तरह धीरे-धीरे बह रही थी।
हम दूर जाकर एक टीले पर बैठ गये लेकिन बातचीत करने को जी न चाहता था।
नदी के मौन प्रवाह ने हमको भी अपने विचारों में डुबो दिया।
नदी की लहरें विचारों की लहरों को पैदा कर देती हैं।
मुझे ऐसा मालूम हुआ कि प्यारी चन्द्रमुखी लहरों की गोद में बैठी मुस्करा रही है।
मैं चौंक पड़ा ओर अपने आँसुओं को छिपाने के लिए नदी में मुंह धोने लगा।
साईंदयाल ने कहा—भाईसाहब, दिल को मजबूत करो।
इस तरह कुढ़ोगे तो जरूर बीमार हो जाओगे।
मैंने जवाब दिया—ईश्वर ने जितना संयम तुम्हें दिया है, उसमें से थोड़ा-सा मुझे भी दे दो, मेरे दिल में इतनी ताकत कहॉँ।
साईंदयाल मुस्कराकर मेरी तरफ ताकने लगे।
मैंने उसी सिलसिले में कहा—किताबों में तो दृढ़ता और संतोष की बहुत-सी कहानियॉँ पढ़ी हैं मगर सच मानों कि तुम जैसा दृढ़, कठिनाइयों में सीधा खड़ा रहने वाला आदमी आज तक मेरी नजर से नहीं गुजरा।
तुम जानते हो कि मुझे मानव स्वभाव के अध्ययन का हमेशा से शौक है लेकिन मेरे अनुभव में तुम अपनी तरह के अकेले आदमी हो।
मैं यह न मानूँगा कि तुम्हारे दिल में दर्द और घुलावट नहीं है।
उसे मैं अपनी आँखों से देख चुका हूँ।
फिर इस ज्ञानियों जैसे संतोष और शान्ति का रहस्य तुमने कहॉँ छिपा रक्खा है? तुम्हें इस समय यह रहस्य मुझसे कहना पड़ेगा।
साईंदयाल कुछ सोच-विचार में पड़ गया और जमीन की तरफ ताकते हुए बोला—यह कोई रहस्य नहीं, मेरे कर्मों का फल है।
यह वाक्य मैंने चौथी बार उसकी जबान से सुना और बोला—जिन, कर्मों का फल ऐसा शक्तिदायक है, उन कर्मों की मुझे भी कुछ दीक्षा दो।
मैं ऐसे फलों से क्यों वंचित रहूँ।
साईंदयाल ने व्याथापूर्ण स्वर में कहा—ईश्वर न करे कि तुम ऐसा कर्म करो और तुम्हारी जिन्दगी पर उसका काला दाग लगे।
मैंने जो कुछ किया है, व मुझे ऐसा लज्जाजनक और ऐसा घृणित मालूम होता है कि उसकी मुझे जो कुछ सजा मिले, मैं उसे खुशी के साथ झेलने को तैयार हूँ।
आह! मैंने एक ऐसे पवित्र खानदान को, जहॉँ मेरा विश्वास और मेरी प्रतिष्ठा थी, अपनी वासनाओं की गन्दगी में लिथेड़ा और एक ऐसे पवित्र हृदय को जिसमें मुहब्बत का दर्द था, जो सौन्दर्य-वाटिका की एक अनोखी-नयी खिली हुई कली थी, और सच्चाई थी, उस पवित्र हृदय में मैंने पाप और विश्वासघात का बीज हमेशा के लिएबो दिया।
यह पाप है जो मुझसे हुआ है और उसका पल्ला उन मुसीबतों से बहुत भारी है जो मेरे ऊपर अब तक पड़ी हैं या आगे चलकर पडेंगी।
कोई सजा, कोई दुख, कोई क्षति उसका प्रायश्चित नहीं कर सकती।
मैंने सपने में भी न सोचा था कि साईंदयाल अपने विश्वासों में इतना दृढ़ है।
पाप हर आदमी से होते हैं, हमारा मानव जीवन पापों की एक लम्बी सूची है, वह कौन-सा दामन है जिस पर यह काले दाग न हों।
लेकिन कितने ऐसे आदमी हैं जो अपने कर्मों की सजाओं को इस तरह उदारतापूर्वक मुस्कराते हुए झेलने के लिए तैयार हों।
हम आग में कूदते हैं लेकिन जलने के लिए तैयार नहीं होते।
मैं साईंदयाल को हमेशा इज्जत की निगाह से देखता हूँ, इन बातों को सुनकर मेरी नजरों में उसकी इज्जत तिगुनी हो गयी।
एक मामूली दुनियादार आदमी के सीने में एक फकीर का दिल छिपा हुआ था जिसमें ज्ञान की ज्योति चमकती थी।
मैंने उसकी तरफ श्रद्धापूर्ण आँखों से देखा और उसके गले से लिपटकर बोला—साईंदयाल, अब तक मैं तुम्हें एक दृढ़ स्वभाव का आदमी समझता था, लेकिन आज मालूम हुआ कि तुम उन पवित्र आत्माओं में हो, जिनका अस्तित्व संसार के लिए वरदान है।
तुम ईश्वर के सच्चे भक्त हो और मैं तुम्हारे पैरों पर सिर झुकाता हूँ।

जनवरी, 
आज क्रिकेट मैच में मुझे जितनी निराशा हुई मैं उसे व्यक्त नहीं कर हार सकता।
हमारी टीम दुश्मनों से कहीं ज्यादा मजबूत था मगर हमें हार हुई और वे लोग जीत का डंका बजाते हुए ट्राफी उड़ा ले गये।
क्यों? सिर्फ इसलिए कि हमारे यहां नेतृत्व के लिए योग्यता शर्त नही।
हम नेतृत्व के लिए धन-दौलत जरुरी समझते हैं।
हिज हाइनेस कप्तान चुने गये, क्रिकेट बोर्ड का फैसला सबको मानना पड़ा।
मगर कितने दिलों में आग लगी, कितने लोगों ने हुक्मे हाकिम समझकर इस फैसले को मंजूर किया, जोश कहां, संकल्प कहां, खून की आखिरी बूंद गिरा देने काउत्साह कहां।
हम खेले और जाहिरा दिल लगाकर खेले।
मगर यह सच्चाई के लिए जान देनेवालों की फौज न थी।
खेल में किसी का दिल न था।
मैं स्टेशन पर खड़ा अपना तीसरे दर्जे का टिकट लेने की फिक्र में था कि एक युवती ने जो अभी कार से उतरी थी आगे बढ़कर मुझसे हाथ मिलाया और बोली-आप भी तो इसी गाड़ी से चल रहे हैं मिस्टर जफर?
मुझे हैरत हुई कि यह कौन लड़की है और इसे मेरा नाम क्योंकर मालूम हो गया? मुझे एक पल के लिए सकता-सा हो गया कि जैसे शिष्टाचार और अच्छे आचरण की सब बातें दिमाग से गायब हो गई हों।
सौन्दर्य मेंएक ऐसी शान होती है जो बड़ों-बड़ों का सिर झुका देती है।
मुझे अपनी तुच्छता की ऐसी अनुभूति कभी न हुई थी।
मैंने निजाम हैदराबाद से, हिज एक्सेलेन्सी वायसराय से, महाराज मैसूर से हाथ मिलाया, उनके साथ बैठकर खाना खाया मगर यह कमजोरी मुझ पर कभी न छाई थी।
बस, यहां जी चाहता था कि अपनी पलकों से उसके पांव चूम लूं।
यह वह सलोनापन ना था जिस पर हम जान देते हैं, न वह नजाकत जिसकी कवि लोग कसमें खाते हैं।
उस जगह बुद्धि की कांति थी, गंभीरता थी, गरिमा थी, उमंग थी और थी आत्म-अभिव्यक्ति की निस्संकोच लालसा।
मैंने सवाल-भरे अंदाज से कहा-जी हां।
यह कैसे पूछूं कि मेरी आपसे भेंट कब हुई।
उसकी बेतकल्लुफी कह रही थी वह मुझसे परिचित है।
मैं बेगाना कैसे बनूं।
इसी सिलसिले में मैंने अपने मर्द होने क फर्ज अदा कर दिया-मेरे लिए कोई खिदमत?
उसने मुस्कराकर कहा-जी हां, आपसे बहुत-से काम लूंगी।
चलिए, अंदर वेटिंग रुम में बैठें।
लखनऊ जा रहे होंगे?मै।
भी वहीं चल रही हूं।
वेटिंग रुम आकर उसने मुझे आराम कुर्सी पर बिठाया और खुद एक मामूली कुर्सी पर बैठकर सिगरेट केस मेरी तरफ बढ़ाती हुई बोली-आज तो आपकी बौलिंग बड़ी भयानक थी, वर्ना हम लोग पूरी इनिंग से हारते।
मेरा ताज्जुब और बढ़ा।
इस सुन्दरी को क्या क्रिकेट से भी शौक है! मुझे उसके सामने आरामकुर्सी पर बैठते झिझक होरही थी।
ऐसी बदतमीजी मैंने कभी न की थी।
ध्यान उसी तरफ लगा था, तबियत में कुछ घुटन-सी हो रही थी।
रगों में वह तेजी और तबियत में वह गुलाबी नशा न था जो ऐसे मौके पर स्वभावत: मुझ पर छा जाना चाहिए था।
मैंने पूछा-क्या आप वहीं तशरीफ रखती थीं।
उसने अपना सिगरेट जलाते हुए कहा-जी हां, शुरु से आखिर तक।
मुझे तो सिर्फ आपका खेल जंचा।
और लोग तो कुछ बेदिल-से हो रहे थे और मैं उसके राज समझ रही हूं।
हमारे यहां लोगों में सही आदमियों को सही जगह पर रखने का माद्दा ही नहीं है।
जैसे इस राजनीतिक पस्ती ने हमारे सभी गुणों को कुचल डाला हो।
जिसके पास धन है उसे हर चीज का अधिकार है।
वह किसी ज्ञान, विज्ञान के, साहित्यिक-सामाजिक जलसे का सभापति हो सकता है, इसकी योग्यता उसमें हो या न हो।
नई इमारतों का उद्घाटन उसके हाथों कराया जाता है, बुनियादें उसके हाथ रखवाई जाती हैं, सांस्कृतिक आंदोलनों का नेतृत्व उसे दिया जाता है, वह कान्वोकेशन के भाषण पढ़ेगा, लड़कों को इनाम बांटेगा, यह सब हमारी दास-मनोवृत्ति का प्रसाद है।
कोई ताज्जुब नहीं कि हम इतने नीच और गिरे हुए हैं।
जहां हुक्म और अख्तियार का मामला है वहां तो खैर मजबूरी है, हमें लोगों के पैर चूमने ही पड़ते हैं मगर जहां हम अपने स्वतंत्र विचार और स्वतंन्त्र आचरण से काम लें सकते हैं वहां भी हमारी जी हुजूरी की आदत हमारा गला नहीं छोड़ती।
इस टीम का कप्तान आपको होना चाहिए था, तब देखती दुश्मन क्यों बाजी ले जाता।
महाराजा साहब में इस टीम का कप्तान बनने की इतनी ही योग्यता है जितनी आप में असेम्बली का सभापति बनने की या मुझमें सिनेमा ऐक्टिंग की।
बिल्कुल वही भाव जो मेरे दिल में थे मगर उसकी जबान से निकलर कितने असरदार और कितने आंख खोलनेवाले हो गए।
मैंने कहा-आप ठीक कहती हैं।
सचमुच यह हमारी कमजोरी है।
-आपको इस टीम में शरीक न होना चाहिए था।
-मैं मजबूर था।
इस सुन्दरी का नाम मिस हेलेन मुकर्जी है।
अभी इंगलैण्ड से आ रही है।
यही क्रिकेट मैच देखने के लिए बम्बई उतर गई थी।
इंगलैंड में उसने डाक्टरी की शिक्षा प्राप्त की है और जनता की सेवा उसके जीवन का लक्ष्य हैं।
वहां उसने एक अखबार में मेरी तस्वीर देखी थी और मेरा जिक्र भी पढ़ा था तब से वह मेरे लिए अच्छा ख्याल रखती है।
यहां मुझे खेलते देखकर वह और भी प्रभावित हुई।
उसका इरादा हैकि हिन्दुस्तान की एक नई टीम तैयार की जाए और उसमें वही लोग लिए जाएं जो राष्ट्र का प्रतिनिधत्व करने के अधिकारी हैं।
उसका प्रस्ताव है कि मैं इस टीम का कप्तान बनाया जाऊं।
इसी इरादे से वह सारे हिन्दुस्तान का दौरा करना चाहती है।
उसके स्वर्गीय पिता डा. एन. मुकर्जी ने बहुत काफी सम्पत्ति छोड़ी है और वह उसकी सम्पूर्ण उत्तराधिकारिणी है।
उसके प्रस्ताव सुनकर मेरा सर आसमान में उड़ने लगा।
मेरी जिन्दगी का सुनहरा सपनाइतने अप्रत्याशित ढंग से वास्तविकता का रुप ले सकेगा, यह कौन सोच सकता था।
अलौकिक शक्ति में मेरा विश्वास नहीं मगर आज मेरे शरीर का रोआ-रोआ कृतज्ञता और भक्ति भावना से भरा हुआ था।
मैंने उचित और विन्रम शब्दों में मिस हेलेन को धन्यवाद दिया।
गाड़ी की घण्टी हुई।
मिस मुकर्जी ने फर्स्ट क्लास के दो टिकट मंगवाए।
मैं विरोध न कर सका।
उसने मेरा लगेज उठवाया, मेराहैट खुद उठा लिया और बेधड़क एक कमरे में जा बैठी और मुझे भी अंदर बुला लिया।
उसका खानसामा तीसरे दर्जे में बैठा।
मेरी क्रिया-शक्ति जैसे खो गई थी।
मैं भगवान् जाने क्यों इन सब मामलों में उसे अगुवाई करने देता था जो पुरुष होने के नाते मेरे अधिकार की चीज थी।
शायद उसके रुप, उसक बौद्धिक गरिमा, उसकी उदारता ने मुझ पर रोब डाल दिया था कि जैसे उसने कामरुप की जादूगरनियों की तरह मुझे भेड़ बना लिया हो और मेरी अपनी इच्छा शक्ति लुप्त हो गई हो।
इतनी ही देर में मेरा अस्तित्व उसकी इच्छा में खो गया था।
मेरे स्वाभिमान की यह मांग थी कि मैं उसे अपने लिए फर्स्ट क्लास का टिकट न मंगवाने देता और तीसरे ही दर्जे में आराम से बैठता और अगर पहले दर्जे में बैठना था तो इतनी ही उदारता से दोनों के लिए खुद पहले दर्जे का टिकट लाता, लेकिन अभी तो मेरी क्रियाशक्ति लुप्त हो गई थी।
जनवरी-मैं हैरान हूं हेलेन को मुझसे इतनी हमदर्दी क्यों है और यह सिर्फ दोस्तना हमदर्दी नहीं है।
इसमें मुहब्बत की सच्चाई है।
दया में तो इतना आतिथ्य-सत्कार नहीं हुआ करता, और रही मेरे गुणो की स्वीकृति तो मैं अक्ल से इतना खाली नहीं हूं कि इस धोखे में पडूं।
गुणों की स्वीकृति ज्यादा से ज्यादा एक सिगरेट और एक प्याली चाय पा सकती है।
यह सेवा-सत्कार तो मैं वहीं पाता हूं जहां किसी मैच में खेलने के लिए मुझे बुलाया जाता है।
तो भी वहां भी इतने हार्दिक ढंग से मेरा सत्कार नहीं होा, सिर्फ रस्मी खातिरदारी बरती जाती है।
उसने जैसे मेरी सुविधा और मेरे आराम के लिए अपने को समर्पित कर दिया हो।
मैं तो शायद अपनी प्रेमिका के सिवा और किसी के साथ इस हार्दिकता का बर्ताव न कर सकता।
याद रहे, मैने प्रेमिका कहा है पत्नी नहीं कहा।
पत्नी की हम खातिरदारी नहीं करते, उससे तो खातिरदारी करवाना ही हमारा स्वभाव हो गया है और शायद सच्चाई भी यही है।
मगर फिलहाल तो मैं इन दोनों नेमतों में से एक का भी हाल नहीं जानता।
उसके नाश्ते, डिनर, लंच में तो मैं श्रीक था ही, हर स्टेशन पर (वह डाक थी था और खास-खास स्टेशनों पर ही रुकती थीं) मेवे और फल मंगवाती और मुझे आग्रहपूर्वक खिलाती।
कहां की क्या चीज मशहूर है, इसका उसे खूब पता है।
मेरे दोस्तों और घरवालों के लिए तरह-तरह के तोहफे खरीदे मगर हैरत यह है कि मैंने एक बार भी उसे मना न किया।
मना क्योंकर करता, मुझसे पूछकर तो लाती नहीं।
जब वह एक चीज लाकर मुहब्बत के साथ मुझे भेंट करती है तो मैं कैसे इन्कार करुं! खुदा जाने क्यों मैं मर्द होकर भी उसके सामने औरत की तरह शर्मीला, कम बोलनेवाला हो जाता हूं कि जैसे मेरे मुंह में जबान ही नहीं।
दिन की थकान की वजह से रात-भर मुझे बेचैनी रही सर में हल्का-सा दर्द था मगर मैंने इस दर्द को बढ़ाकर कहा।
अकेला होता तो शायद इस दर्द की जरा भी पर वाह न करता मगर आज उसकी मौजूदगी में मुझे उस दर्द को जाहिर करने में मजा आ रहा था।
वह मेरे सर में तेल की मालिश करने लगी और मैं खामखाह निढाल हुआ जाता था।
मेरी बेचैनी के साथ उसकी परेशानी बढ़ती जाती थी।
मुझसे बार-बार पूछती, अब दर्द कैसा है और मैं अनमने ढंग से कहता-अच्छा हूं।
उसकी नाजुक हथेलियों के स्पर्श से मेरे प्राणों में गुदगुदी होती थी।
उसका वह आकर्षक चेहरा मेरे सर पर झुका है, उसकी गर्म सांसे मेरे माथे को चूम रही है और मैं गोया जन्नत के मजे ले रहा हूं।
मेरे दिल में अब उस पर फतेह पाने की ख्वाहिश झकोले ले रही है।
मैं चाहता हूं वह मेरे नाज उठाये।
मेरी तरफ से कोई ऐसी पहलन न होनी चाहिए जिससे वह समझ जाये कि मैं उस पर लट्टू हो गया हूं।
चौबीस घंटे के अन्दर मेरी मन:स्थिति में कैसे यह क्रांति हो जाती है, मैं क्योंकर प्रेम के प्रार्थी से प्रेम का पात्र बन जाता हूं।
वह बदस्तूर उसी तल्लीनता से मेरे सिर पर हाथ रक्खे बैठी हुई है।
तब मुझे उस पर रहम आ जाता है और मैं भी उस एहसास से बरी नहीं हूं मगर इसमाशूकी में आज जो लुत्फ आया उस पर आशिकी निछावर है।
मुहब्बत करना गुलामी है, मुहब्बत किया जाना बादशाहत।
मैंने दया दिखलाते हुए कहा-आपको मेरी वजह से बड़ी तकलीफ हुई।
उसने उमगकर कहा-मुझे क्या तकलीफ हुई।
आप दर्द से बेचैन थे और मैं बैठी थी।
काश, यह दर्द मुझे हो जाता!
मैं सातवें आसमान पर उड़ जा रहा था।
जनवरी-कल शाम को हम लखनऊ पहुंच गये।
रास्ते में हेलेन से सांस्कृतिक, राजनीतिक और साहित्यिक प्रश्नों पर खूब बातें हुईं।
ग्रेजुएट तो भगवान की दया से मैं भी हूं और तब से फुर्सत् के वक्त किताबें भी देखता ही रहा हूं, विद्वानों की संगत में भी बैठा हूं लेकन उसके ज्ञान के विस्तार के आगे कदम-कदम पर मुझे अपनी हीनता का बोध होता है।
हर एक प्रश्न पर उसकी अपनी राय है और मालूम होता है कि उसने छानबीन के बाद वह राय कामय की है।
उसके विपरीत मैं उन लोगों मैं हूं जो हवा के साथ उड़ते हैं, जिनके क्षणिक प्रेरणाएं उलट-पुलटकर रख देती हैं।
मैं कोशिश करता था कि किसी तरह उस पर अपनी अक्ल का सिक्का जमा दूं मगर उसके दृष्टिकोण मुझे बेजबान कर देते थे।
जब मैंने देखा कि ज्ञान-विज्ञान की बातों में मैं उससे न जीत सकूंगा तो मैंने एबीसीनिया और इटली की लड़ाई काजिक्र छेड़ दिया जिस पर मैंने अपनीसमझ में बहुत कुछ पढ़ा था और इंगलैण्ड और फ्रांस ने इटली पर दबाव डाला है उसकी तारीफ में मैंने अपनी वाक्-शक्ति खर्च कर दी।
उसने एक मुस्कराहट के साथ कहा-आपका यह ख्याल है कि इंगलैण्ड और फ्रांस सिर्फ इंसानियत और कमजोर की मदद करने की भावना से प्रभावित हो रहे हैं तो आपकी गलती है।
उनकी साम्राज्य-लिप्सा यह नहीं बर्दाश्त कर सकती कि दुनिया की कोई दूसरी ताकत फले-फूले।
मुसोलिनी वही कर रहा है जो इंगलैण्ड ने कितनी ही बार किया है आज भी कर रहा है।
यह सारा बहुरुपियापन सिर्फ एबीसीनिया में व्यावसायिक सुविधाएं प्राप्त करने के लिए है।
इंगलैण्ड को अपने व्यापार के लिए बाजारों की जरुरत है, अपनी बढ़ी हुई आबादी के लिए जमीन के टुकड़ों की जरुरत है, अपने शिक्षितों के लिए ऊंचे पदों की जरुरत है तो इटली को क्यों न हो।
इटली जो कुछ कर रहा है ईमानदारी के साथ एलानिया कर रहा है।
उसने कभी दुनिया के सब लोगों के साथ भाईचारे का डंका नहीं पीटा, कभी शान्ति का राग नहीं अलापा।
वह तो साफ कहता है कि संघर्ष ही जीवन का लक्षण है।
मनुष्य की उन्नति लड़ाई ही के जरिये होती है।
आदमी के अच्छे गुण लड़ाई के मैदान में ही खुलते हैं।
सबकी बराबरी के दृष्टिकोण को वह पागलपन रहता है।
वह अपना शुमार भी उन्हें बड़ी कौमों में करता है जिन्हें रंगीन आबादियां पर हुकूमत करने का हक है।
इसलिए हम उसकी कार्य-प्रणाली को समझ सकते हैं।
इंगलैण्ड ने हमेशा धोखेबाजी से काम लिया है।
हमेशा एक राष्ट्र के विभिन्न तत्वों में भेद डालकर या उनके आपसी विरोधों को राजनीति के आधार बनाकर उन्हें अपना पिछलग्गू बनाया है।
मैं तो चाहती हूं कि दुनिया में इटली, जापान और जर्मनी खूब तरक्की करें और इंगलैण्ड को आधिपत्य टूटे।
तभी दुनिया में असली जनतंत्र और शांति पैदा होगी।
वर्तमान सभ्यता जब तक मिट न जायेगी, दुनिया में शांति का राज्य न होगा।
कमजोर कौमों को जिन्दा रहने का कोई हक नहीं, उसी तरह जिस तरह कमजोर पौधों को।
सिर्फ इसलिए नहीं कि उनका अस्तित्व स्वयं उनके लिएकष्ट का कारण है बल्कि इसलिए कि वही दुनिया के इस झगड़े और रक्तपात के लिए जिम्मेदार हैं।
मैं भला क्यों इस बात से सहमत होने लगा।
मैंने जवाब तो दिया और इन विचारों को इतने ही जोरदार शब्दों में खंडन भी किया।
मगर मैंने देखा कि इस मामले में वह संतुलित बुद्धि से काम नहीं लेना चाहती या नहीं ले सकती।
स्टेशन पर उतरते ही मुझे यह फिक्र सवार हुई कि हेलेन का अपना मेहमान कैसे बनाऊं।
अगर होटल में ठहराऊं तो भगवान् जाने अपने दिल में क्या कहे।
अगर अपने घर ले जाऊं तो शर्म मालूम होती हैं।
वहां ऐसी रुचि-सम्पन्न और अमीरों जैसे स्वभाव वाली युवती के लिए सुविधा की क्या सामग्रिया हैं।
यह संयोग की बात है कि मैं क्रिकेट अच्छा खेलने लगा और पढ़ना-लिखना, छोड़-छोड़कर उसी का हो रहा और एक स्कूल का मास्टर हूं मगर घर की हालत बदस्तूर है।
वही पुरा, अंधेरा, टूटा-फूटा मकान, तंग गली में, वही पुराने रग-ढंग, वही पुरा ढच्चर।
अम्मा तो शायद हेलेन को घर में कदम ही न रखने दें।
और यहां तक नौबत ही क्यों आने लगी, हेलेन खुद दरवाजे ही से भागेगी।
काश, आज अपना मकान होता, सजा-संवरा, मैं इस काबिल होता कि हेलेन की मेहमानदारी कर सकता, इससे ज्यादा खुशनसीबी और क्या हो सकती थी लेकिन बेसरोसामनी का बुरा हो!
मैं यही सोच रहा था कि हेलेन ने कुली से असबाब उठावाया और बाहर आकर एक टैक्सी बुला ली।
मेरे लिए इस टैक्सी में बैठ जाने के सिवा दूसरा चारा क्या बाकी रह गया थ।
मुझे यकीन है, अगर मै।
उसे अपने घर ले जाता तो उस बेसरोसामनी के बावजूद वह खुश होती।
हेलेन रुचि-सम्पन्न है मगर नखरेबाज नहीं है।
वह हर तरह की आजमाइश और तजुर्बे के लिएतैयार रहती है।
हेलेन शायद आजमाइशों को और नागवार तजुर्बों को बुलाती है।
मगर मुझ में न यह कल्पना है न वह साहस।
उसने जरा गौर से मेरा चेहरा देखा होता तो उसे मालूम हो जाता कि उस पर कितनी शार्मिन्दगी और कितनी बेचारगी झलक रही थी।
मगर शिष्टाचार का निबाह तो जरुरी था, मैंने आपत्ति की, मैं तो आपको अपना मेहमान बनाना चाहता थ मगरआप उल्टा मुझे होटल लिए जा रही हैं।
उसने शरारत से कहा-इसीलिए कि आप मेरे काबू से बाहर न हो जाएं।
मेरे लिए इससे ज्यादा खुशी की बात क्या होती कि आपके आतिथ्य सत्कार का आनन्द उठाऊं लेकिन प्रेम ईर्ष्यालु होता है, यह आपको मालूम है।
वहां आपके इष्ट मित्र आपके वक्त का बड़ा हिस्सा लेंगे,आपको मुझसे बात करने का वक्त ही न मिलेगा और मर्द आम तौर पर कितने बेमुरब्बत ओर जल्द भूल जाने वाले होते हैं इसका मुझे अनुभव हो चुका है।
मैं तुम्हें एक क्षण के लिए भी अलग नहीं छोड़ सकती।
मुझे अपने सामने देखकर तुम मुझे भूलना भी चाहो तो नहीं भूल सकते।
मुझे अपनी इस खुशनसीबी पर हैरत ही नहीं, बल्कि ऐसा लगने लगा कि जैसे सपना देख रहा हूं।
जिस सुन्दरी की एक नजर पर मैं अपने को कुर्बान कर देता वह इस तरह मुझसे मुहब्बत काइजहार करे।
मेरा तो जी चाहता था कि इसी बात पर उनके कदमों को पकड़ कर सीने से लगा लूं और आसुंओं से तर कर दूं।
होटल में पहुंचे।
मेरा कमरा अलग था।
खाना हमने साथ खाया और थोड़ी देर तक वहीं हरी-हरी घास पर टहलते रहे।
खिलाड़ियों को कैसे चुना जाय, यही सवाल था।
मेरा जी तो यही चाहता था कि सारी रात उसके साथ टहलता रहूं लेकिन उसने कहा-आप अब आराम करें, सुबह बहुत काम है।
मैं अपने कमरे में जाकर लेट रहा मगर सारी रात नींद नहीं आई।
हेलेन का मन अभी तक मेरी आंखों से छिपा हुआ था, हर क्षण वह मेरे लिए पहेली होती जा रही है।
जनवरी-आज दिन-भर लखनऊ के क्रिकेटरों का जमाव रहा।
हेलेन दीपक थी और पतिंगे उसके गिर्द मंडरा रहे थे।
यहां से मेरे अलावा दो लोगों का खेल हेलेन को बहुत पसन्द आया-बृजेन्द्र और सादिक।
हेलेन उन्हें आल इंडिया टीम में रखना चाहती थी।
इसमें कोई शक नहीं कि दोनों इस फन के उस्ताद हैं लेकिन उन्होंने जिस तरह शुरुआत की है उससे तो यही मालूम होता है कि वह क्रिकेट खेलने नहीं अपनी किस्मत की बाजी खेलने आये हैं।
हेलने किस मिजाज की औरत है, यह समझना मुश्किल है।
बृजेन्द्र मुझसे ज्यादा सुन्दर है, यह मैं भी स्वीकार करता हूं, रहन-सहन से पूरा साहब है।
लेकिन पक्का शोहदा, लोफर।
मैं नहीं चाहता कि हेलेन उससे किसी तरह का सम्बन्ध रक्खे।
अदब तो उसे छू नहीं गया।
बदजबान परले सिरे का, बेहूदा गन्दे मजाक, बातचीत का ढंग नहीं और मौके-महल की समझ नहीं।
कभी-कभी हेलेन से ऐसे मतलब-भरे इशारे करजाता है कि मैं शर्म से सिर झुका लेता हूं लेकिन हेलेन को शायद उसका बाजारुपन, उसका छिछोरापन महसूस नहीं होता।
नहीं, वह शायद उसके गन्दे इशारों कामजा लेती है।
मैंने कभी उसके माथे पर शिकन नहीं देखी।
यह मैं नहीं कहता कि वह हंसमुखपन कोइर् बुरी चीज है, न जिन्दादिली का मैं दुश्मन हूं लेकिन एक लेडी के साथ तो अदब और कायदे का लिहाज रखना ही चाहिए।
सादिक एक प्रतिष्ठित कुल का दीपक है, बहुत ही शुद्ध आचरण, यहां तक कि उसे ठण्डे स्वभाव का भी कह सकते हैं, बहुत घमंडी, देखने में चिड़चिड़ा लेकिन अब वह भी शहीदों में दाखिल हो गया है।
कल आप हेलेन को अपने शेर सुनाते रहे और वह खुश होती रही।
मुझे तो उन शेरों में कुछ मजा न आया।
इससे पहले मैंने इन हजरत को कभी शायरी करते नहीं देखा, यह मस्ती कहां से फट पड़ी है? रुप में जादू की ताकत है औश्र क्या कहूं।
इतना भी न सूझा कि उसे शेर ही सुनाना है तो हसरत या जिगर या जोश के कलाम से दो-चार शेर याद कर लेता।
हेलेन सका कलाम पढ़ थोड़े ही बैठी है।
आपको शेर कने की क्या जरुरत मगर यही बात उनसे कह दूं तो बिगड़ जाएंगे, समझेंगे मुझे जलन हो रही है।
मुझे क्यों जलन होने लगी।
हेलेन की पूजा करनेवालों में एक मैं ही हूं? हां, इतना जरुर चाहता है कि वह अच्छे-बुरे की पहचान कर सके, हर आदमी के बेतकल्लुफी मुझे पसन्द नहीं, मगर हेलेन की नजरों में सब बराबर हैं।
वह बारी-बारी से सबसे अलग हो जाती है और सबसे प्रेम करती है।
किसकी ओर ज्यादा झुकी है, यह फैसला करना मुश्किल है।
सादिक की धन-सम्पत्ति से वह जरा भी प्रभावित नहीं जान पड़ती।
कल शाम को हम लोग सिनेमा देखने गये थे।
सादिक ने आज असाधारण उदारता दिखाई।
जेब से वह रुपया निकाल कर सबके लिए टिकट लेने चले।
मियां सादिक जो इस अमीरी के बावजूद तंगदिल आदमी हैं, मैं तो कंजूर कहूंगा, हेलेन ने उनकी उदारता को जगा दिया है।
मगर हेलेन ने उन्हें रोक लिया और खुद अंदर जाकर सबके लिए टिकट लाई।
और यों भी वह इतनी बेदर्दी से रुपया खर्च करती है कि मियां सादिक के छक्के छूट जाते हैं।
जब उनका हाथ जेब में जाता है, हेलेन के रुपये काउन्टर पर जा पहुंचते हैं।
कुछ भी हो, मैं तो हेलेन के स्वभाव-ज्ञान पर जान देता हूं।
ऐसा मालूम होता है वह हमारी फर्माइशों काइन्तजार करती रहती है और उनको पूरा करने में उसे खास मजा आता है।
सादिक साहब को उसने अलब भेंट कर दिया जो योरोप के दुर्लभ चित्रों की अनुकृतियों का संग्रह है और जो उसने योरोप की तमाम चित्रशालाओं में जाकर खुद इकट्ठा किया है।
उसकी आंखें कितनी सौंदय्र-प्रेमी है।
बृजेनद्र जब शाम को अपना नया सूट पहन कर आया, जो उसने अभी सिलाया है, तो हेलेन ने मुस्करा कर कहा-देखों कहीं नजर न लग जाय तुम्हें! आज तो तुम दूसरे युसूफ बने हुए हो।
बृजेन्द्र बाग-बाग हो गया।
मैंने जब लय के साथ अपनी ताजा गजल सुनाई तो वह एक-एक शेर पर उछल-उछल पड़ी।
अदभुत काव्यर्मज्ञ है।
मुझे अपनी कविता-रचना पर इतनी खुशी कभी न हुई थी मगर तारीफ जब सबका बुलौवा हो जाये तो उसकी क्या कीमत।
मियां सादिक को कभी अपनी सुन्दरता का दावा नहीं हुआ।
भीतरी सौंदर्य से आप जितने मालामाल हैं बाहरी सौंदर्य में उतने ही कंगाल।
मगर आज शराब के दौर में ज्यों ही उनकी आंखों में सुर्खी आई हेलेन ने प्रेम से पगे हुए स्वर में कहा-भई, तुम्ळारी ये आंखें तो जिगर के पार हुई जाती हैं।
और सादिक साहब उस वक्त उसके पैरों पर गिरते-गिरते रुक गये।
लज्जा बाधक हुई।
उनकी आंखों की ऐसी तारीफ शायद ही किसी ने की हो।
मुझे कभी अपने रुप-रंग, चाल-ढाल की तारीफ सुनने नहीं हो सका कि मैं खूबसूरत हूं।
यह भ्ज्ञभ् जनता कि हेलेन का यह सब सत्कार कोई मतलब नहीं रखता।
लेकिन अब मुझे भी यह बेचैनी होने लगी कि देखो मुझ पर क्या इनायत होती है।
कोई बात न थी, मगर मैं बेचैन रहा।
जब मैं शाम को यूनिवर्सिटी ग्राउण्ड से खेल की प्रैक्टिस करके आ रहा था तो मेरे ये बिखरे हुए बाल कुछ और ज्यादा बिखरे गये थे।
उसने आसक्त नेत्रों से देखकर फौरन कहा-तुम्हारी इन बिखरी हुई जुल्फों पर निसार होने की जी चाहता है! मैं निहाल हो गया, दिल में क्या-क्या तूफान उठे कह नहीं सकता।
मगर खुदा जाने क्यों हम तीनों में से एक भी उसकी किसी अंदाज या रुप की प्रशंसा शब्दों में नहीं कर पाता।
हमें लगता है कि हमें ठीक शब्द नहीं मिलते।
जो कुछ हम कह सकते हैं उससे कहीं ज्यादा प्रभावित हैं।
कुछ कहने की हिम्मत ही नहीं होती।
फरवरी-हम दिल्ली आ गये।
इसी बीच में मुरादाबाद, नैनीताल, देहरादून वगैरह जगहों के दौरे किये मगर कहीं कोई खिलाड़ी न मिला।
अलीगढ़ और दिल्ली से कई अच्छे खिलाड़ियों के मिलने की उम्मीद है इसलिए हम लोग वहां कई दिन रहेंगे।
एलेविन पूरी होते ही हम लोग बम्बई आ जाएंगे और वहां एक महीने प्रैक्टिस करेंगे।
मार्च में आस्ट्रेलियन टीम यहां से रवाना होगी।
तब तक वह हिन्दुसतान में सारे पहले से निश्चित मैच खेल चुकी होगी।
हम उससे आखिरी मैच खेलेंगे और खुदा ने चाहा तो हिन्दुस्तान की सारी शिकस्तों का बदला चुका देंगे।
सादिक और बृजेन्द्र भी हमारे साथ घूमते रहे।
मैं तो न चाहता था कि ये लोग आएं मगर हेलेन को शायद प्रेमियों के जमघट में मजा आता हैंहम सबके सब एक ही होटल में हैं और सब हेलेन के मेहमान हैं।
स्टेशन पर पहुंचे तो सैकड़ों आदमी हमारा स्वागत करने के लिए मौजूद थे।
कई औरतें भी थीं, लेकिन हेलेन को न मालूम क्यों औरतों से आपत्ति है।
उनकी संगत से भागती है, खासकर सुन्दर औरतों की छाया से भी दूर रहती है हालांकि उसे किसी सुन्दरी से जलने काकोई कारण नहीं है।
यह मानते हुए भी कि हुस्न उस पर खत्म नहीं हो गया है, उसमें आकषर्ण के ऐसे तत्व मौजूद हैं कि कोई परी भी उसके मुकाबे में नहीं खड़ी हो सकती।
नख-शिख ही तो सब कुछ नहीं है, रुचि का सौंदर्य, बातचीत का सौंदर्य, अदाओं का सौंदर्य भी तो कोई चीज है।
प्रेम उसके दिल में है या नहीं खुदा जाने लेकिन प्रेम के प्रदर्शन में वह बेजोड़ है।
दिलजोई और नाजबरदारी के फन में हम जैसे दिलदारों को भी उससे शर्मिन्दा होना पड़ता है।
शाम को हम लोग नई दिल्ली की सैर को गए।
दिलकश जगह है, खुली हुई सड़कें, जमीन के खूबसूरत टुकड़े, सुहानी रबिशे।
उसको बनाने में सरकार ने बेदरेग रुपया खर्च किया है और बेजरुरत।
यह रकम रिआया की भलाई पर खर्च की जा सकती थी मगर इसको क्या कीजिए कि जनसाधारण इसके निर्माण से जितने प्रभावित हैं, उतने अपनी भलाई की किसी योजना से न होते।
आप दस-पांच मदरसे ज्यादा खोल देते या सड़कों की मरम्मत में या, खेती की जांच-पड़ताल में इस रुपये को खर्च कर देते मगर जनता को शान-शौकत, धन-वैभव से आज भी जितना प्रेम है उतना आपके रचनात्मक कामों से नहीं है।
बादशाह की जो कल्पना उसके रोम-रोम में घुल गई है वह अभी सदियों तक न मिटेगी।
बादशाह के लिए शान-शौकत जरूरी है।
पानी की तरह रुपया बहाना जरूरी है।
किफायतशार या कंजूस बादशाह चाहे वह एक-एक पैसा प्रजा की भलाई के लिए खर्च करे, इतना लोकप्रिय नहीं हो सकता।
अंग्रेज मनोविज्ञान के पंडित हैं।
अंग्रेज ही क्यों हर एक बादशाह जिसने अपने बाहुबल और अपनी बुद्धि से यह स्थान प्राप्त किया है स्वभात: मनोविज्ञान का पण्डित होता है।
इसके बगैर जनता पर उसे अधिकार क्यों कर प्राप्त होता।
खैर, यह तो मैंने यूंही कहा।
मुझे ऐसा अन्देशा हो रहा है शायद हमारी टीम सपना ही रह जाए।
अभी से हम लोगों में अनबन रहने लगी है।
बृजेन्द्र कदम-कदम पर मेरा विरोध करता है।
मैं आम कहूं तो वह अदबदाकर इमली कहेगा और हेलेन को उससे प्रेम है।
जिन्दगी के कैसे-कैसे मीठे सपने देखने लगा था मगर बृजेन्द्र, कृतघ्न-स्वार्थी बृजेन्द्र मेरी जिन्दगी तबाह किए डालता है।
हम दोनों हेलेन के प्रिय पात्र नहीं रह सकते, यह तय बात है; एक को मैदान से हटाना पड़ेगा।
फरवरी-शुक्र है दिल्ली में हमारा प्रयत्न सफल हुआ।
हमारी टीम में तीन नये खिलाड़ी जुड़े-जाफर, मेहरा और अर्जुन सिंह।
आज उनके कमाल देखकर आस्ट्रेलियन क्रिकेटरों की धाक मेरे दिल से जाती रही।
तीनों गेंद फेंकते हैं।
जाफर अचूक गेंद फेंकता है, मेहरा सब्र की आजमाइश करता है और अर्जुन बहुत चालाक है।
तीनों दृढ़ स्वभव के लोग हैं, निगाह के सच्चे अकथ।
अगर कोई इन्साफ से पूछे तो मैं कहूंगा कि अर्जुन मुझसे बेहतर खेलता है।
वहदो बार इंगलैण्ड हो आया है।
अंग्रेजी रहन-सहन से परिचित है और मिजाज पहचाननेवाला भी अव्वल दर्जे का है, सभ्यता और आचार का पुतला।
बृजेन्द्र का रंग फीका पड़ गया।
अब अर्जुन पर खास कृपा दृष्टि है और अर्जुन पर फतह पाना मेरे लिए आसान नहीं है, मुझे तो डर है वह कहीं मेरी राह का रोड़ा न बन जाए।
फरवरी-हमारी टीम पूरी हो गई।
दो प्लेयर हमें अलीगढ़ से मिले, तीन लाहौर से और एक अजमेर से और कल हम बम्बई आ गए।
हमने अजमेर, लाहौर और दिल्ली में वहां की टीमों से मैच खेले और उन पर बड़ी शानदार फतह पाई।
आज बम्बई की हिन्दू टीम से हमारा मुकाबला है और मुझे यकीन है कि मैदान हमारे हाथ रहेगा।
अर्जुन हमारी टीम का सबसे अच्छा खिलाड़ी है और हेलेन उसकी इतनी खातिदारी करती है लेकिन मुझे जलन नहीं होती, इतनी खातिरदारी तो मेहमान की ही की जा सकती है।
मेहमान से क्या डर।
मजे की बात यह है कि हर व्यक्ति अपने को हेलेन को कृपा-पात्र समझता है और उससे अपने नाज उठवाता है।
अगर किसी के सिर में दर्द है तो हेलेन का फर्ज है कि उसकी मिजाजपुर्सी करे, उसके सर में चन्दन तक घिसकर लगा दे।
मगर उसके साथ ही उसका रोब हर एक के दिल पर इतना छाया हुआ है कि उसके किसी काम की कोई आलोचना करने का साहस नहीं कर सकता।
सब के सब उसकी मर्जी के गुलाम हैं।
वह अगर सबके नाज उठाती है तो हुकूमत भी हर एक पर करती है।
शामियाने में एक से एक सुन्दर औरतों का जमघट है मगर हेलेन के कैदियों की मजाल नहीं कि किसी की तरफ देखकर मुस्करा भी सकें।
हर एक के दिल पर ऐसा डर छाया रहता है कि जैसे वह हर जगह पर मौजूद है।
अर्जुन ने एक मिस परयूं ही कुछ नजर डाली थी, हेलेन ने ऐसी प्रलय की आंख से उसे देखा कि सरदार साहब का रंग उड़ गया।
हर एक समझता है कि वह उसकी तकदीर की मालिक है और उसे अपनी तरफ से नाराज करके वह शायद जिन्दा न रह सकेगा।
औरों की तो मैं क्या कहूं, मैंने ही गोया अपने को उसके हाथों बेच दिया हैं।
मुझे तो अब ऐसा लग रहा है कि मुझमें कोई ऐसी चीज खत्म हो गई है जो पहले मेरे दिल में डाह की आग-सी जला दिया करती थी।
हेलेन अब किसी से बोले, किसी से प्रेम की बातें करे, मुझे गुस्सा नहीं आता।
दिल पर चोट लगती जरूर है मगर इसका इजहार अकेले में आंसू बहाकर करने को जी चाहता है, वह स्वाभिमान कहां गायब हो गया नहीं कह सकता।
अभी उसकी नाराजगी से दिल के टुकड़े हो गए थे कि एकाएक उसकी एक उचटती हुई-सी निगाह ने या एक मुस्कराहट ने गुदगुदी पैदा कर दी।
मालूम नहीं उसमें वह कौन-सी ताकत है जो इतने हौसलामंद नौजवान दिलों पर हुकूमत कररही है।
उसे बहादुरी कहूं।
चालाकी और फुर्ती कहूं, हम सब जैसे उसके हाथों की कठपुतलियां हैं।
हममें अपनी कोई शाख्सियत, कोई हस्ती नहीं है।
उसने अपने सौन्दर्य से, अपनी बुद्धि से, अपने धन से और सबसे ज्यादा सबको समेट सकने की अपनी ताकत से हमारे दिलों पर अपना आधिपत्य जमा लिया है।
मार्च-कल आस्ट्रेलियन टीम से हमारा मैच खत्म हो गया।
पचास हजार से कम तमाशाइयों की भीड़ न थी।
हमने पूरी इनिंग्स से उनको हराया और देवताओं की तरह पुजे।
हममें से हर एक ने दिलोजन से काम किया और सभी यकसां तौर पर फूल हुए थे।
मैच खत्म होते ही शहरवालों की तरफ से हमें एक शानदार पार्टी दी गई।
ऐसी पार्टी तो शायद वाइसराय के सम्मान में भी न दी जाती होगी।
मैं तो तारीफों और बधाइयों के बोझ से दब गया, मैंने रनों में पांच खिलाड़ियों का सफाया कर दिया था।
मुझे खुद अपने भयानक गेंद फेंकने पर अचरज हो रहा था।
जरूर कोई अलौकिक शक्ति हमारा साथ दे रही थी।
इस भीड़ में बम्बई का सौंदर्य अपनी पूरी शान और रंगीनी के साथ चमक रहा था और मुझे दावा है कि सुन्दरता की दृष्टि से यह शहर जितना भाग्यशाली है, दुनिया का कोई दूसरा शहर शायद ही हो।
मगर हेलेन इस भीड़ में भी सबकी दृष्टियों का केन्द्र बनी हुई थी।
यह जलिम महज हसीन नहीं है, मीठी बोलती भी है और उसकी अदाएं भी मीठी हैं।
सारे नौजवान परवानों की तरह उस पर मंडलारहे थे, एक से एक खूबसूरत, मनचले, और हेलेन उनकी भावनाओं से खेल रही थी, उसी तरह जैसे वह हम लोगों की भावनाओं से खेल करती थी।
महाराजकुमार जैसा सुन्दर जवान मैंने आज तक नहीं देखा।
सूरत से रोब टपकता है।
उनके प्रेम ने कितनी सुन्दरियों का दुख दिया है कौन जाने।
मर्दाना दिलकशी का जादू-सा बिखेरता चलता है।
हेलेन उनसे भी वैसी ही आजाद बेतकल्लुफी से मिली जैसे दूसरे हजारों नौजवानों से।
उनके सौन्दर्य का, उनकी दौलत का उस पर जरा भी असर न था।
न जाने इतना गर्व, इतना स्वाभिमान उसमें कहां से आ गया।
कभी नहीं डगमगाती, कहीं रोब में नहीं आती, कभी किसी की तरफ नहीं झुकती।
वही हंसी-मजाक है, वही प्रेम का प्रदर्शन, किसी के साथ कोई विशेषता नहीं, दिलजोई सब की मगर उसी बेपरवाही की शान के साथ।
हम लोग सैर करके कोई दस बजे रात को होटल पहुंचे तो सभी जिन्दगी के नए सपने देख रहे थे।
सभी के दिलों में एक धुकधुकी-सी हो रही थी कि देखें जब क्या होता है।
आशा और भय ने सभी के दिलों में एक तूफान-सा उठा रक्खा था गोया आज हर एक के जीवन की एक स्मरणीय घटना होनेवाली है।
जब क्या प्रोग्राम है, इसकी किसी को खबर न थी।
सभी जिन्दगी के सपने देख रहे थे।
हर एक के दिल पर एक पागलपन सवार था, हर एक को यकीन था कि हेलेन की दृष्टि उस पर है मगर यह अंदेशा भी हर एक के दिल में था कि खुदा न खास्ता कहीं हेलेन ने बेवफाई की तो यह जान उसके कदमों पर रख देगा, यहां से जिन्दा घर जाना कयामत था।
उसी वक्त हेलेन ने मुझे अपने कमरे में बुला भेजा।
जाकर देखता हूं तो सभी खिलाड़ी जमा हैं।
हेलेन उस वक्त अपनी शर्बती बेलदार साड़ी में आंखों में चकाचौंध पैदा कर रही थी।
मुझे उस पर झुंझलाहट हुई, इस आम मजमे में मुझे बुलाकर कवायद कराने की क्या जरूरत थी।
मैं तो खास बर्ताव का अधिकारी था।
मैं भूल रहा था कि शायद इसी तरह उनमें से हर एक अपने को खास बर्ताव का अधिकारी समझता हो।
हेलेन ने कुर्सी पर बैठते हुए कहा-दोस्तों, मैं कह नहीं सकती कि आप लोगों की कितनी कृतज्ञ हूं और आपने मेरी जिंदगी की कितनी बड़ी आरजू पूरी कर दी।
आपमें से किसी को मिस्टर रतन लाल की याद आती है?
रतन लाल! उसे भी कोई भूल सकता है! वह जिसने पहली बार हिन्दुस्तान की क्रिकेट टीम को इंगलैण्ड की धरती पर अपने जौहर दिखाने का मौका दिया, जिसने अपने लाखों रुपयों इस चीज की नजर किए और आखिर बार-बार की पराजयों से निराश होकर वहीं इंगलैण्ड में आत्महत्या कर ली।
उसकी वह सूरत अब भी हमारी आंखों के सामने फिर रही है।
सब ने कहा-खूब अच्दी तरह, अभी बात ही कै दिन की हैं
आज इस शानदार कामयाबी पर मैं आपको बधाई देती हूं।
भगवान ने चाहा तो अगले साल हम इंगलैण्ड का दौरा करेंगे।
आप अभी से इस मोर्चे के लिए तैयारियां कीजिए।
लुत्फ जो जब है कि हम वहां एक मैच भी न हारें, मैदान बराबर हमारे हाथ रहे।
दोसतों, यही मेरे जीवन का लक्ष्य है।
किसी लक्ष्य का पूरा करने के लिए जो काम किया जाता है उसी का नाम जिन्दगी है।
हमें कामयाबी वहीं होती हैं जहां हम अपनेपूरे हौसते से काम में लगे हों, वही लक्ष्य हमारा स्वप्न हो, हमारा प्रेम हो, हमारे जीवन का केन्द्र हो।
हममें और इस लक्ष्य के बीच में और कोई इच्छा, कोई आरजू दीवार की तरह न खड़ी हो।
माफ कीजिएगा, आपने अपने लक्ष्य के लिए जीना नहीं सीखा।
आपके लिए क्रिकेट सिर्फ एक मनोरंजन है।
आपको उससे प्रेम नहीं।
इसी तरह हमारे सैकड़ों दोस्त हैं जिनका दिल कहीं और होता है, दिमाग कहीं और, और वह सारी जिन्दगी का नाकाम रहते हैं।
आपके लिए मै।
ज्यादा दिलचस्पी की चीज थी, क्रिकेट तो सिर्फ मुझे खुश करने का जरिया था।
फिर भी आप कामयाब हुए।
मुल्क में आप जैसे हजारों नौजवान हैं जो अगर किसी लक्ष्य की पूर्ति के लिए जीना और मरना सीख जाए तो चमत्कार कर दिखाइए।
जाइए और वह कमाल हासिल कीजिए।
मेरा रूप और मेरी रातें वासना का खिलौना बनने के लिए नहीं हैं।
नौजवानों की आंखों को खुश करने और उनके दिलों में मस्ती पैदा करने के लिए जीना मैं शर्मनाक समझती हूं।
जीवन का लक्ष्य इससे कहीं ऊंचा है।
सच्ची जिन्दगी वही है जहां हम अपने लिए नहीं सबके लिए जीते हैं।
हम सब सिर झुकाये सुनते रहे और झल्लाते रहे।
हेलेन कमरे से निकलर कार पर जा बैठी।
उसने अपनी रवानगी का इन्तजाम पहले ही कर लिया था।
इसके पहले कि हमारे होश-हवास सही हों और हम परिस्थिति समझें, वह जा चुकी थी।
हम सब हफ्ते-भर तक बम्बई की गलियों, होटलों, बंगलों की खाक छानते रहे, हेलेन कहीं न थी और ज्यादा अफसोस यह है कि उसने हमारी जिंदगी का जो आइडियल रखा वह हमारी पहुंच से ऊंचा है।
हेलेन के साथ हमारी जिन्दगी का सारा जोश और उमंग खत्म हो गई।

बहुत दिनों की बात है, मैं एक बड़ी रियासत का एक विश्वस्त अधिकारी था।
जैसी मेरी आदत है, मैं रियासत की घड़ेबन्दियों से पृथक रहता न इधर, अपने काम से काम रखता।
काजी की तरह शहर के अंदेशे से दुबला न होता था।
महल में आये दिन नये-नये शिगूफे खिलते रहते थे, नये-नये तमाशे होते रहते थे, नये-नये षड़यंत्रों की रचना होती रहती थी, पर मुझे किसी पक्ष से सरोकार न था।
किसी की बात में दखल न देता था, न किसी की शिकायत करता, न किसी की तारीफ।
शायद इसीलिए राजा साहब की मुझ पर कृपा-दृष्टि रहती थी।
राजा साहब शीलवान्, दयालु, निर्भीक, उदार ओर कुछ स्वेच्छाचारी थे।
रेजीडेण्ट की खुशामद करना उन्हं पसन्द न था।
जिन समाचार पत्रों से दूसरी रियासतें भयभीत रहती थीं और और अपने इलाके में उन्हें आने न देती थीं, वे सब हमारी रियासत में बेरोक-टोक आते थे।
एक-दो बार रेजीडेण्ट ने इस बारे में कुछ इशारा भी किया था, लेकिन राजा साहब ने इसकी बिल्कुल परवाह न की।
अपने आंतरिक शासन में वह किसी प्रकार का हस्ताक्षेप न चाहते थे, इसीलिए रेजीडेण्ट भी उनसे मन ही मन द्वेष करता था।
लेकिन इसका यह आशय नहीं है कि राजा साहब प्रजावत्सल, दूरदर्शी, नीतिकुशल या मितव्ययी शासक थे।
यह बात न थी।
वे बड़े ही विलासप्रिय, रसिक और दुर्व्यसनी थे।
उनका अधिकांश समय विषय-वासना की ही भेंट होता था।
रनवास में दर्जनों रानियां थी, फिर भी आये दिन नई-नई चिड़ियां आती रहती थी।
इस मद में लेशमात्र भी किफायत या कंजूसी न की जाती थी।
सौन्दर्य की उपासना उनका गौण स्वभाव-सा हो गया था।
इसके लिए वह दीन और ईमान तक की हत्या करने को तैयार रहते थे।
वे स्वच्छन्द करना चाहते थे।
, और चूंकि सरकार उन्हें बंधनों में डालना चाहती थी, वे उन्हें चिढ़ाने के लिए ऐसे मामलें में असाधारण अनुराग और उत्साह दिखाते थे, जिनमें उन्हें प्रजा की सहायता और सहानुभूति का पूरा विश्वास होता था, इसलिए प्रजा उनके दुर्गुणों को भी सदगुण समझती थी, और अखबार वाले भी सदैव उनकी निर्भीकता और प्रजा-प्रम के राग अलापते रहते थे।
इधर कुछ दिनों से एक पंजाबी औरत रनवास में दाखिल हुई थी।
उसके विषय में तरह-तरह की अफवाहें फैली हुई थीं।
कोई कहता था, मामूली, बेश्या है, कोई ऐक्ट्रेस बतलाता था, कोई भले घर की लड़की।
न वह बहुत रूपवती थी, न बहुत तरदार, फिर भी राजा साहब उस पर दिलोजान से फिदा थे।
राजकाज में उन्हें यों ही बहुंत प्रेम न था, मगर अब तो वे उसी के हाथों बिक गये थे, वही उनके रोम-रोम में व्याप्त हो गई थी।
उसके लिए एक नया राज-प्रसाद बन रहा था।
नित नये-नये उपहार आते रहते थे।
भवन की सजावट के लिए योरोप से नई-नई सामग्रियां मंगवाई थी।
उसे गाना और नाचना सिखाने के लिए इटली, फांस, और जर्मनी के उस्ताद बुलाये गये थे।
सारी रियासत में उसी का डंका बजता था।
लोगों को आश्चर्य होता था कि इस रमणी में ऐसा कौन-सा गुण हैं, जिसने राजा साहब को इतना आसक्त और आकर्षित कर रखा है।
एक दिन रात को मैं भोजन करके लेटा ही था कि राजा साहब हने याद फर्माया।
मन में एक प्रकार का संशय हुआ कि इस समय खिलाफ मामूल क्यों मेरी तलबी हुई! मैं राजा साहब के अंन्तरंग मंत्रियों में से न था, इसलिए भय हुआ कि कहीं कोई विपत्ती तो नहीं आने वाली है।
रियासतों में ऐसी दुर्घटनाएं अक्सर होती रहती है।
जिसे प्रात: काल राजा साहब की बगल में बैठे हुए देखिए, उसे संध्या समय अपनी जान लेकर रियासत के बारह भागते हुए भी देखने में आया है।
मुझे सन्देह हुआ, किसी ने मेरी शिकायत तो नहीं कर दी! रियासतो में निष्पक्ष रहना भी खतरनाक है।
ऐसे आदमी का अगर कोई शत्रु नहीं होता तो कोई मित्र भी नहीं होता।
मैंने तुरन्त कपड़े पहने और मन में तरह-तरह की दुष्कल्पनाएं करता हुआ राजा साहब की सेवा में उपस्थित हुआ।
लेकिन पहली ही निगाह में मेरे सारें संशय मिट गयें।
राजा साहब के चेहरे पर क्रोध की जगह विषाद और नैराश्य का गहरा रंग झलक रहा था।
आंखों में एक विचित्र याचना झलक रही थी।
मुझे देखते ही उन्होंने कुर्सी पर बैठने का इशारा किया, और बोले— क्यों जी सरदार साहब, साहब, तुमने कभी प्रेम किया है? किसी से प्रेम में अपने आपको खो बैठे हो? 
मैं समझ गया कि इस वक्त अदब और लिहाज की जरूरत नहीं।
राजा साहब किसी व्यक्तिगत विषय में मुझसे सलाह करना चाहते है।
नि:संकोच होकर बोला— दीनबंधु, मैं तो कभी इस जाल में नहीं फंसा।
राजा साहब ने मेरी तरफ खासदान बढ़ाकर कहा—तुम बड़े भाग्यवान् हो, अच्छा हुआ कि तुम इस जाल में नहीं फंसे।
यह आंखों को लुभाने वाला सुनहरा जाल है यह मीठा किन्तु घातक विष है, यह वह मधुर संगीत है जो कानों को तो भला मालूम होता है, पर ह़दय को चूर-चूर कर देता है, यह वह मायामृग है, जिसके पीछे आदमी अपने प्राण ही नहीं, अपनी इल्लत तक खो बैठता है।
उन्होंने गिलास में शराब उंडेली और एक चुस्की लेकर बोले—जानते हो मैंने इस सरफराज के लिए कैसी-कैसी परिशानियां उठाई? मैं उसके भौंहों के एक इशारे पर अपना यह सिर उसके पैरों पर रख सकता था, यह सारी रियाशत उसके चरणों पर अर्पित कर सकता था।
इन्हीं हाथों से मैंने उसका पलंग बिछाया है, उसे हुक्का भर-भरकर पिलाया है, उसके कमरे में झाडूं लगाई है।
वह पंलग से उतरती थी, तो मैं उसकी जूती सीधी करता था।
इस खिदमतगुजारी में मुझे कितना आनन्द प्राप्त होता था, तुमसे बयान नहीं कर सकता।
मैं उसके सामने जाकर उसके इशारों का गुलाम हो जाता था।
प्रभुता और रियासत का गरूर मेरे दिल से लुप्त हो जाता था।
उसकी सेवा-सुश्रूषा में मुझे तीनों लोक का राज मिल जाता था, पर इस जालिम ने हमेशा मेरी उपेक्षा की।
शायद वह मुझे अपने योग्य ही नहीं समझती थी।
मुझे यह अभिलाषा ही रह गई है कि वह एक बार अपनी उन मस्तानी रसीली आंखों से, एक बार उन इऋगुर भरे हुए होठों से मेरी तरफ मुस्कराती।
मैंने समझा था शायद वह उपासना की ही वस्तु हैं, शायद उसे इन रहस्यों का ज्ञान नहीं।
हां, मैंने समझा था, शायद अभी अल्हड़पन उसके प्रेमोदगारों पर मुहर लगाये हुए है।
मैं इस आशा से अपने व्यथित हृदय को तसकीन देता था कि कभी तो मेरी अभिलाषाएं पूरी होंगी, कभी तो उसकी सोई हुई कल्पना जागेगी।
राजा साहब एकाएक चुप हो गये।
फिर कदे आदम शीशे की तरफ देखकर शान्त भाव से बोले—मै इतना कुरूप तो नहीं हूं कि कोई रमणी मुझसे इतनी घ़ृषा करे।
राजा साहब बहुत ही रूपवान आदमी थे।
ऊंचा कद था, भरा हुआ बदन, सेव का-सा रंग, चेरे से तेज झलकता था।
मैंने निर्भीक होकर कहा—इस विषय में तो प्रकृति ने हुजूर के साथ बड़ी उदारता के साथ काम लिया है।
राजा साहब के चेहरे पर एक क्षीण उदास मुस्कराहट दौड़ गई, मगर फिर वहीं नैराश्य छा गया।
बोले, सरदार साहब, मैंने इस बाजार की खूब सैर की है।
सम्मोहन और वशीकरण के जितने लटके हैं, उन सबों से परिचित हूं, मगर जिन मंत्रों से मैंने अब तक हमेशा विजय पाई है, वे सब इस अवसर पर निरर्थक सिद्ध हुए।
अन्त को मैंने यही निश्चय किया कि कुंआ ही अंधा है, इसमें प्यास को शांत करने की सामर्थ्य नहीं।
मगर शोक, कल मुझ पर इस निष्ठुरता और उपेक्षा का रहस्य खुला गया।
आह! काश, यह रहस्य कुछ दिन और मुझसे छिपा रहता, कुछ दिन और मै इसी भ्रम, इसी अज्ञान अवस्था में पड़ा रहता।
राजा साहब का उदास चेहरा एकाएक कठोर हो गया, उन शीतर नेत्रों में जवाला-सी चमक उठी, बोले— देखिए, ये वह पत्र है, जो कल गुप्त रूप से मेरे हाथ लगे है।
मैं इस वक्त इस बात हकी जांच-पंडताल करना व्यथ्र समझता हूं कि ये पत्र मेरे पास किसने भेजे? उसे ये कहा मिले? अवश्य ही ये सरफराज की अहित कामना के इरादे से भेजे गए होंगे।
मुझे तो केवल यह निश्चय करना है कि ये पत्र असली है या नकली, मुझे तो उनके असली होने में अणुमात्र भी सन्देह नहीं है।
मैंने सरफराज की लिखावट देखी है, उसकी बातचीत के अन्दाज से अनभिज्ञ नहीं हूं।
उसकी जवान पर जो वाक्य चढे हुए हैं, उन्हें खूब जानता हूं।
इन पत्रों में वही लिखावट हैं, कितनी भीषण परिस्थिति है।
इधर मैं तो एक मधुर मुस्कान, एक मीठी अदा के लिए तरसता हूं, उधर प्रेमियों के नाम प्रेमपत्र लिखे जाते हैं, वियोग-वेदना का वर्णन किया जाता है।
मैंने इन पत्रों को पढ़ा है, पत्थर-सा दिल करके पढ़ा है, खून का घूंट पी-पीकर पढ़ा है, और अपनी बोटियों को नोच-नोचकर पढ़ा है! आंखों से रक्त की बूंदें निकल-निकल आई है।
यह दगा! यह त्रिया-चरित्र!! मेरे महल में रहकर, मेरी कामनाओं को पैरों से कुचलकर, मेरी आशाओं को ठुकराकर ये क्रीडांए होती है! मेरे लिए खारे पानी की एक बूंद भी नहीं, दूसरे पर सुधा-जल की वर्षा हो रही है! मेरे लिए एक चुटकी-भर आटा नहीं, दूसरे के लिए षटरस पदार्थ परसे जा रहे है।
तुम अनुमान नहीं कर सकते कि इन पत्रों की पढ़कर मेरी क्या दशा हुई।
पहला उद्वेग जो मेरे हॄदय में उठा, वह यह था कि इसी वक्त तलवार लेकर जाऊं और उस बेदर्द के सामने यह कटार अपनी छाती में भोंक लूं।
उसी के आंखों के सामने एडियां रगड़-रगड़ मर जाऊं।
शायद मेरे बाद मेरे प्रेम की कद्र करे, शायद मेरे खून के गर्म छीटें उसके वज्र-कठोर हृदय को द्रवित कर दें, लेकिन अन्तस्तल के न मालूम किस प्रदेश से आवाज आई—यह सरासर नादानी हैं तुम मर जाओंगे और यह छलनी तुम्हारे प्रेमोपहारों से दामन भरे, दिल में तुम्हारी मुर्खता पर हंसती हुई, दूसरे ही दिन अपने प्रियतम के पस चली जाएगी।
दोनों तुम्हारी दौलत के मजे उड़ाएंगे और तुम्हारी बंचित-दलित आत्मा को तड़पाएंगे।
सरदार साहब, पिश्वास मानिए, यह आवाज मुझे अपने ही हृदय के किसी स्थल से सुनाई दी।
मैंने उसी वक्त तलवार निकालकर कमर से रख दी।
आत्महत्या का विचार जाता रहा, और एक ही क्षण में बदले का प्रबल उद्वेग हृदय में चमक उठा।
देह का एक-एक परमाणु एक आन्तरिक ज्वाला से उत्तप्त हो उठा।
एक-एक रोए से आग-सी निकलने लगी।
इसी वक्त जाकर उसकी कपट-लीला का अन्त कर दूं।
जिन आंखों की निगाह के लिए अपने प्राण तक निछावर करता था, उन्हें सदैव के लिए ज्योतिहीन कर दूं।
उन विषाक्त अधरों को सदैव के लिए स्वरहीन कर दूं।
जिस ह़ृदय में इतनी निष्ठुरता, इतनी कठोरता ओर इतना कपट भरा हुआ हो, उसे चीरकर पैरों से कुचल डालूं।
खून-सा सिर पर सवार हो गया।
सरफराज की सारी महत्ता, सारा माधुर्य, सारा भाव-विलास दूषित मालूम होने लगा।
उस वक्त अगर मुझ मालूम हो जाता कि सरफराज की किसी ने हत्या कर डाली है, तो शायद मैं उस हत्यारें के पैरों का चुम्बन करता।
अगर सुनता कि वह मरणासन्न है तो उसके दम तोड़ने का तमाशा करता, खून का दृढ़ संकल्प करके मैंने दुहरी तलवारें कमर में लगाई और उसके शयनागार में दाखिल हुआ।
जिस द्वार पर जाते ही आशा और भय का संग्राम होने लगता था, वहां पहुंचकर इस वक्त मुझे वह आनन्द हुआ जो शिकारी को शिकार करने में होता है।
सरदार साहब, उन भावनाओं और उदगारों का जिक्र न करूंगा, जो उस समय मेरे हृदय को आन्दोलित करने लगे।
अगर वाणी में इतनी सामर्थ्य हो ीाी, तो मन को इस चर्चा से उद्विग्न नहीं करना चाहतां मैंने दबे पावं कमरे में कदम रखा।
सरफराज विलासमय निद्रा में मग्न थी।
मगर उसे देखकर मेरे हृदय में एक विचित्र करूणा उत्पन्न हुई।
जी हाँ, वह क्रोध और उत्ताप न जाने कहां गायब हो गया।
उसका क्या अपराध है? यह प्रश्न आकस्मिक रूप से मेरे हृदय में पैदा हुआ।
उसका क्या अपराध है? अगर उसका वही अपराध है जो इस समय मैं कर रहा हूं, तो मुझे उससे बदला लेने का क्या अधिकार है? अगर वह अपने प्रियतम के लिए उतनी ही विकल, उतनी ही अधीर, उतनी ही आतुर है जितना मैं हूं, तो उसका क्या दोष है? जिस तरह मैं अपने दिल से मजबूर हूं, क्या वह भी अपने दिल से मजबूर रत्नों से मेरे प्रेम को बिसाहना चाहे, तो क्या मैं उसके प्रेम में अनुरक्त हो जाऊँगा? शायद नहीं।
मैं मौका पाते ही भाग निकलूंगा।
यह मेरा अन्याय है।
अगर मुझमें वह गुण होते, तो उसके अज्ञात प्रियतम में है, तो उसकी तबीयत क्यों मेरी ओर आकर्षित न होती? मुझमें वे बातें नहीं है कि मैं उसका जीवन-सर्वस्व बन सकूं।
अगर मुझे कोई कड़वी चीज अच्छी नहीं लगती, तो मैं स्वभावत: हलवाई की दुकान की तरफ जाऊंगा, जो मिठाइयां बेचता है।
सम्भव है धीरे-धीरे मेरी रूचि बदल जाय और मैं कड़वी चीजें पसन्द करने लगू।
लेकिन बलात् तलवार की नोक पर कोई कड़वी चीज मेरे मुंह में नहीं डाल सकता।
इन विचारों ने मुझे पराजित कर दिया।
वह सूरत, जो एक क्षण पहले मुझे काटे खाती थी उसमें पहले से शतगुणा आकर्षण था।
अब तक मैंने उसको निद्रा-मग्न न देखा था, निद्रावस्था में उसका रूप और भी निष्कलंक और अनिन्द्य मालूम हुआ।
जागृति में निगाह कभी आंखों के दर्शन करती, कभी अधरों के, कभी कपोलों के।
इस नींद मे उसका रूप अपनी सम्पूर्ण कलाओं से चमक रहा था।
रूप-छटा था कि दीपक जल रहा था।
राजा साहब ने फिर प्याला मुंह से लगाया, और बोले— सरदार साहब, मेरा जोश ठंडा हो गया।
जिससे प्रेम हो गया, उससे द्वेष नहीं हो सकता, चाहे वह हमारे साथ कितना ही अन्याय क्यों न करे।
जहां प्रमिका प्रेमी के हाथों कत्ल हो, वहां समझ लीजिए कि प्रेम न था, केवल विषय-लालसा थी, में वहां से चला आया, लेकिन चित्त किसी तरह शान्त नहीं होतां तबउसे अब तक मैंने क्रोध को जीतने की भरसक कोशिश की, मगर असफल रहा।
जब तक वह शैतान जिन्दा है, मेरे पहलू में एक कांटा खटकता रहेगा, मेरी छाती पर सांप लौटता रहेगा।
वहीं काला नाम फन उठाये हुए उस रत्न-राशि पर बैठा हुआ है, वहीं मेरे और सरफराज के बीच में लोहे की दीवार बना हुआ है, वहीं इस दूध की मक्खी है।
उस सांप का सिर कुचलना होगा, जब तक मैं अपनी आंखों से उसकी धज्जियां बिखरते न देखूंगा।
मेरी आत्मा को संतोष न होगा।
परिणाम की कोई चिन्ता नहीं कुछ भी हो, मगर उस नर-पिशाच को जहन्नुम दाखिल करके दम लूंगी।
यह कहकर राजा साहब ने मेरी ओर पूर्ण पूर्ण नेत्रों से देखकर कहा—बतलाइए आप मेरी क्या मदद कर सकते है?
मैने विस्मय से कहा—मैं?
राजा साहब ने मेरा उत्साह बढाते हुए कहा— हां, आप।
आप जानते हैं, मैंने इतने आदमियों को छोड़कर आपकों क्यों अपना विश्वासपात्र बनया और क्यो आपसे यह भिक्षा मांगी? यहां ऐसे आदमियों की कमी नहीं है, जो मेरा इशारा पाते ही उस दुष्ट के टुकड़े उड़ा देगें, सरे बाजार उसके रक्त से भूमि को रंग देंगे।
जी हां, एक इशारे से उसकी हड्डियों का बुरादा बना सकता हूं।
, उसके नहों में कीलें ठुकवा सकता हूं।
, मगर मैंने सबकों छोड़कर आपकों छांटा, जानतें हो क्यों? इसलिए कि मुझे तुम्हारे ऊपर विश्वास है, वह विश्वास जो मुझे अपने निकटतम आदमियों पर भी नहीं, मैं जानता हूं।
कि तुम्हारे हृदय में यह भेद उतना ही गुप्त रहेगा, जितना मेरे।
मुझे विश्वास है कि प्रलोभन अपनी चरम शक्ति का उपयोग करके भी तुम्हें नहीं डिगा सकता।
पाशविक अत्याचार भी तुम्हारे अधरों को नहीं खोल सकते, तुम बेवफाई न करोगे, दगा न करोगे, इस अवसर से अनुचित लाभ न उठाओंगे, जाते हो, इसका पुरस्कार क्या होगा? इसके विषय में तुम कुछ भी शंका न करों।
मुझमें और चाहे कितने ही दुर्गुण हों, कृतध्नता का दोष नहीं है।
बड़े से बड़ा पुरस्कार जो मेरे अधिकार में है, वह तुम्हें दिया जाएगा।
मनसब, जागीर, धन, सम्मान सब तुम्हारी इच्छानुसार दिये जाएंगे।
इसका सम्पूर्ण अधिकार तुमकों दिया जाएगा, कोई दखल न देगा।
तुम्हारी महत्वाकांक्षा को उच्चतम शिखर तक उड़ने की आजादी होगी।
तुम खुद फरमान लिखोगे और मैं उस पर आंखें बंद करके दस्तखत करूंगा; बोलो, कब जाना चाहते हो? उसका नाम और पता इस कागर पर लिखा हुआ है, इसे अपने हृदय पर अंकित कर लो, और कागज फाड़ डालो।
तुम खुद समझ सकते हो कि मैंने कितना बड़ा भार तुम्हारे ऊपर रखा ाहै।
मेरी आबरू, मेरी जान, तुम्हारी मुट्ठी में हैं।
मुझे विश्वास है कि तुम इस काम को सुचारू रूप से पूरा करोगे।
जिन्हें अपना सहयोगी बनाओंगे, वे भरोसे के आदमी होंगे।
तुम्हें अधिकतम बुद्धिमत्ता, दूरदर्शिता और धैर्य से काम लेना पड़ेगा।
एक असंयत शब्द, एक क्षण का विलम्ब, जरा-सी लापरवाही मेरे और तुम्हारें दोनों के लिए प्राणघातक होगी।
दुश्मन घात में बैठा हुआ है, कर तो डर, न कर तो डर का मामला है।
यों ही गद्दी से उतारने के मंसूबें सोचे जा रहे हैं, इस रहस्य के खुल जाने पर क्या दुर्गति होगी, इसका अनुमान तुम आप कर सकते हो।
मैं बर्मा में नजरबन्द कर दिया जाऊंगा, रियासत गैरों के हाथ मे चली जाएगी और मेरा जीवन नष्ट हो जाएगा।
में चाहता हूं कि आज ही चले जाओ।
यह इम्पीरियल बैंक का चेक बुक है, मैंने चेको पर दस्तखत कर दिए है, जब जितने रूपयों की जरूरत हों, ले लेना।
मेरा दिमाग सातवें आसमान पर जा पहुंचा।
अब मुझे मालूम हुआ कि प्रलोभन में ईमान को बिगाड़ने की कितनी शक्ति होती है।
मुझे जैसे कोई नशा हो गया।
मैंने एक किताब में पढ़ा था कि अपने भाग्य-निर्माण का अवसर हर एक आदमी को मिलता है और एक ही बार।
जो इस अवसर को दोनों हाथो से पकड़ लेता है, वह मर्द है, जो आगा-पीछा में पड़कर उसे छोड़ देता है, वह कायर होता है।
एक को धन, यश, गौरव नसीब होता है और दूसरा खेद, लज्जा और दुर्दशा में रो-रोकर जिंदगी के दिन काटता है।
फैसला करने के लिए केवल एक क्षण का समय मिलता है।
वह समय कितना बहुमूल्य होता है।
मेरे जीवन में यह वही अवसर था।
मैंने उसे दोनों हाथों से पकड़ने का निश्चय कर लिया।
सौभाग्य अपनी सर्वोत्तम सिद्धियों का थाल लिए मेरे सामने हाजिर है, वह सारी विभूतियों; जिनके लिए आदमी जीता-मरता है, मेरा स्वागत करने के लिए खड़ी है।
अगर इस समय मै।
उनकी उपेक्षा करूं, तो मुझ जैसा अभागा आदमी संसार में न होगा।
माना कि बड़े जोखिम का काम है, लेकिन पुरस्कार तो देखों।
दरिया में गोता लगाने ही से तो मोती मिलता है, तख्त पर बेठे हुए कायरों के लिए कोड़ियों और घोंघों के सिवा और क्या है? माना कि बेगुनाह के खून से हाथ रंगना पड़ेगा।
क्या मुजायका! बलिदान से ही वरदान मिलता है।
संसार समर भूमि है।
यहाँ लाशों का जीना बनाकर उन्नति के शिखर पर चढ़ना पड़ता है।
खून के नालों में तैरकर ही विजय-तट मिलता है।
संसार का इतिहास देखों,. सफल पुरूषों का चरित्र रक्त के अक्षरों में लिखा हुआ है।
वीरो ने सदैव खून के दरिया में गोते लगाये हैं, खून की होलियां खेली है।
खून का डर दुर्बलता और कम हिम्मती का चिह्न है।
कर्मयोगी की दृष्टि लक्ष्य पर रहती हैं, मार्ग पर नहीं, शिखर पर रहती है, मध्यवर्ती चट्टानों पर नहीं, मैंने खड़े होकर अर्ज की—गुलाम इस खिदमत के लिए हाजिर हे।
राजा साहब ने सम्मान की दृष्टि से देखरक कहा—मुझे तुमसे यही आशा थी।
तुम्हारा दिल कहता है कि यह काम पूरा कर आओगे?
मुझे विश्वास है।
मेरा भी यही विचार था।
देखो, एक-एक क्षण का समाचार भेजते रहना।
ईश्वर ने चाहा तो हुजूर को शिकायत का कोई मौका न मिलेगा।
ईश्वर का नाम न लो, ईश्वर ऐसे मौक के लिए नहीं है।
ईश्वर की मदद उस वक्त मांगो, जब अपना दिल कमजोर हो।
जिसकी बांहों में शक्ति, मन में विकल्प, बुद्धि में बल और साहस है, वह ईश्वर का आश्रय क्यों ले? अच्छा, जाओं और जल्द सुर्खरू होकर लौटो, आंखें तुम्हारी तरफ लगी रहेंगी।
मैंने आत्मा की आलोचनाओं को सिर तक न उठाने दिया।
उस दुष्ट को क्या अधिकार था कि वह सरफराज से ऐसा कुत्सित सम्बंध रखे, जब उसे मालूम था कि राजा साहब ने, उसे अपने हरम में दाखिल कर लिया है? यह लगभग उतना ही गर्हित अपराध है, जितना किसी विवाहित स्त्री को भगा ले जाना।
सरफराज एक प्रकार से विवाहिता है, ऐसी स्त्री से पत्र-व्यवहार करना और उस पर डोरे डालना किसी दशा में भी क्षम्म नहीं हो सकता।
ऐसे संगीन अपराध की सजा भी उतनी ही संगीन होनी चाहिए।
अगर मेरे हृदय में उस वक्त तक कुछ दुर्बलता, कुछ संशय, कुछ अविश्वास था, तो इस तर्क ने उसे दूर कर दिया।
सत्य का विश्वास सत्-साहस का मंत्र है।
अब वह खून मेरी नजरों में पापमय हत्या नहीं, जायज खून था और उससे मुंह मोड़ना लज्जाजनक कायरता।
गाड़ी के जाने में अभी दो घण्टे की देर थी।
रात-भर का सफर था, लेकिन भोजन की ओर बिल्कुल रूचि न थी।
मैंने सफर की तैयारी शुरू की।
बाजाद से एक नकली दाढ़ी लाया, ट्रंक में दो रिवाल्वर रख लिये, फिर सोचने लगा, किसे अपने साथ ले चलूं? यहां से किसी को ले जाना तो नीति-विरूद्ध है।
फिर क्या अपने भाई साहब को तार दूँ? हां, यही उचित है।
उन्हें लिख दूँ कि मुझसे बम्बई में आकर मिलें, लेकिन नहीं, भाई साहब को क्यों फंसाऊं? कौन जाने क्या हो? बम्बई में ऐसे आदमी की क्या कमी? एक लाख रूपये का लालच दूंगा।
चुटकियों में काम हो जाएगा।
वहां एक से एक शातिर पड़े है, जो चाहें तो फरिश्तों का भी खून कर आयें।
बस, इन महाशय को किसी हिकमत से किसी वेश्या के कमरे में लाया जाय और वहीं उनका काम तमाम कर दिया जाय।
या समुद्र के किनारे जब वह हवा खाने निकलें, तो वहीं मारकर लाश समुद्र में डाल दी जाय।
अभी चूंकि देर थी, मैंने सोचा, लाओं सन्ध्या कर लूं।
ज्योंही सन्ध्या के कमरे में कदम रखा, माता जी के तिरंगे चित्र पर नजर पड़ी।
मैं मूर्ति-पूजक नहीं हूं, धर्म की ओर मेरी प्रवृत्ति नहीं है, न कभी कोई व्रत रखता हूँ, लेकिन न जाने क्यो, उस चित्र को देखकर अपनी आत्मा में एक प्रकाश का अनुभव करता हूं।
उन आंखों में मुझे अब भी वही वात्सल्यमय ज्योति, वही दैवी आशीर्वात मिलता है, जिसकी बाल-स्मृति अब भी मेरे हृदय को गदगद कर देती है।
वह चित्र मेरे लिए चित्र नहीं, बल्कि सजीव प्रतिमा है, जिसने मेरी सृष्टि की है और अब भी मुझे जीवन प्रदान कर रही है।
उस चित्र को देखकर मैं यकायक चौंक पड़ा, जैसे कोई आदमी उस वक्त चोर के कंधे पर हाथ रख उदे जब वह सेंध मार रहा हो।
इस चित्र को रोज ही देखा करता था, दिन में कई बार उस पर निगाह पड़ती थी पर आज मेरे मन की जो दशा हुई, वह कभी न हुई थी।
कितनी लज्जा और कितना क्रोध! मानों वह कह रही थी, मुझे तुझसे ऐसी आशा न थी।
मैं उस तरफ ताक न सका।
फौरन आंखें झुका ली।
उन आंखों के सामने खड़े होने की हिम्मत मुझे न हुई।
वह तसवीर की आंखें न थी, सजीव, तीव्र और ज्वालामय, हृदय में पैठने वाली, नोकदार भाले की तरह हृदय में चुभने वाली आंखें थी।
मुझे ऐसा मालूम हुआ, गिर पडूंगा।
मैं वहीं फर्श पर बैठ गया।
मेरा सिर आप ही आप झुग गया।
बिल्कुल अज्ञातरूप से मानो किसी दैवी प्रेरणा से मेरे संकल्प में एक में क्रान्ति-सी हो गई।
उस सत्य के पुतले, उस प्रकाश की प्रतिमा ने मेरी आत्मा को सजग कर दिया।
मन-में क्या–क्या भाव उत्पन्न हुए, क्या-क्या विचार उठे, इसकी मुझे खबर नहीं।
मैं इतना ही जानता हूं कि मैं एक सम्मोहित दशा में घर से निकला, मोटर तैयार कराई और दस बजे राजा साहब की सेवा में जा पहुंचा।
मेरे लिए उन्होंने विशेष रूप से ताकीद कर दी थी।
जिस वक्त चाहूं, उनसे मिल सकूं।
कोई अड़चन न पड़ी।
में जाकर नम्र भाव से बोला—हुजूर, कुछ अर्ज करना चाहता हूं।
राजा साहब अपने विचार में इस समस्या को सुलझाकर इस वक्त इत्मीनान की सांस ले रहे थे।
मुझे देखकर उन्हें किसी नई उलझन का संदेह हुआ।
त्योरियों पर बल पड़ गये, मगर एक ही क्षण में नीति ने विजय पाई, मुस्कराकर बोले—हां हां, कहिए, कोई खास बात?
मैंने निर्भीक हेाकर कहा—मुणे क्षमा कीजिए, मुझसे यह काम न होगा।
राजा साहब का चेहरा पीला पड़ गया, मेरी ओर विस्मत से देखकर बोले—इसका मतलब?
मैं यह काम न कर सकूंगा।
क्यों? 
मुझमें वह सामर्थ्य नहीं है।
राजा साहब ने व्यंगपूर्ण नेत्रों से देखकर कहा—शायद आत्मा जागृत हो गई, क्यो? वही बीमारी, जो कायरों और नामर्दों को हुआ करती है।
अच्छी बात है, जाओ।
हुजूर, आप मुझसे नाराज न हों, मैं अपने में वह....।
राजा साहब ने सिंह की भांति आग्नेय नेत्रों से देखते हुए गरजकनर कहा—मत बको, नमक...
फिर कुछ नम्र होकर बोले—तुम्हारे भाग्य में ठोकरें खाना ही लिखा है।
मैंने तुम्हें वह अवसर दिया था, जिसे कोई दूसरा आदमी दैवी वरदान समझता, मगर तुमने उसकी कद्र न की।
तुम्हारी तकदीर तुमसे फिरी हुई है।
हमेशा गुलामी करोगे और धक्के खाओगे।
तुम जैसे आदमियों के लिए गेरूए बाने है।
और कमण्डल तथा पहाड़ की गुफा।
इस धर्म और अधर्म की समस्या पर विचार करने के लिए उसी वैराग्य की जरूरत है।
संसार मर्दो के लिए है।
मैं पछता रहा था कि मैंने पहले ही क्यों न इन्कार कर दिया।
राजा साहब ने एक क्षण के बाद फिर कहा—अब भी मौका है, फिर सोचों।
मैंने उसी नि:शक तत्परता के साथ कहा—हुजूर, मैंने खूब सोचा लिया है।
राजा साहब हाठ दांतों से काटकर बोले—बेहतर है, जाओं और आज ही रात को मेरे राज्य की सीमा के बाहर निकल जाओ।
शायद कल तुम्हें इसका अवसर न मिले।
मैं न मालूम क्या समझकर तुम्हारी जान बख्शी कर रहा हू।
न जाने कौन मेरे हृदय में बैठा हुआ तुम्हारी रक्षा कर रहा है।
मै।
इस वक्त अपने आप में नहीं हूँ, लेकिन मुझे तुम्हारी शराफत पर भरोसा है।
मुझे अब भी विश्वास है कि हइस मामले केा तुम दीवार के सामने भी जबान पर न लाओंगे।
मैं चुपके से निकल आया और रातों-रात राज्य के बाहर पहुंच गयां मैंने उस चित्र के सिवा और कोई चीज अपने साथ न ली।
इधर सूर्य ने पूर्व की सीमा में पर्दापण किया, उधर मैं रियासत की सीमा से निकल करह अंग्रेजी इलाके में जा पहुंचा।

जाड़ों की रात थी।
दस बजे ही सड़कें बन्द हो गयी थीं और गालियों में सन्नाटा था।
बूढ़ी बेवा मां ने अपने नौजवान बेटे धर्मवीर के सामने थाली परोसते हुए कहा-तुम इतनी रात तक कहां रहते हो बेटा? रखे-रखे खाना ठंडा हो जाता है।
चारों तरफ सोता पड़ गया।
आग भी तो इतनी नहीं रहती कि इतनी रात तक बैठी तापती रहूँ।
धर्मवीर हृष्ट-पुष्ट, सुन्दर नवयुवक था।
थाली खींचता हुआ बोला-अभी तो दस भी नहीं बजे अम्मॉँ।
यहां के मुर्दादिल आदमी सरे-शाम ही सो जाएं तो कोई क्या करे।
योरोप में लोग बारह-एक बजे तक सैर-सपाटे करते रहते हैं।
जिन्दगी के मज़े उठाना कोई उनसे सीख ले।
एक बजे से पहले तो कोई सोता ही नहीं।
मां ने पूछा-तो आठ-दस बजे सोकर उठते भी होंगे।
धर्मवीर ने पहलू बचाकर कहा-नहीं, वह छ: बजे ही उठ बैठते हैं।
हम लोग बहुत सोने के आदी हैं।
दस से छ: बजे तक, आठ घण्टे होते हैं।
चौबीस में आठ घण्टे आदमी सोये तो काम क्या करेगा? यह बिलकुल गलत है कि आदमी को आठ घण्टे सोना चाहिए।
इन्सान जितना कम सोये, उतना ही अच्छा।
हमारी सभा ने अपने नियमों में दाखिल कर लिया है कि मेम्बरों को तीन घण्टे से ज्यादा न सोना चाहिए।
मां इस सभा का जिक्र सुनते-सुनते तंग आ गयी थी।
यह न खाओ, वह न खाओ, यह न पहनो, वह न पहनो, न ब्याह करो, न शादी करो, न नौकरी करो, न चाकरी करो, यह सभा क्या लोगों को संन्यासी बनाकर छोड़ेगी? इतना त्याग तो संन्यासी ही कर सकता है।
त्यागी संन्यासी भी तो नहीं मिलते।
उनमें भी ज्यादातर इन्द्रियों के गुलाम, नाम के त्यागी हैं।
आज सोने की भी क़ैद लगा दी।
अभी तीन महीने का घूमना खत्म हुआ।
जाने कहां-कहां मारे फिरते हैं।
अब बारह बजे खाइए।
या कौन जाने रात को खाना ही उड़ा दें।
आपत्ति के स्वर में बोली-तभी तो यह सूरत निकल आयी है कि चाहो तो एक-एक हड्डी गिन लो।
आख़िर सभावाले कोई काम भी करते हैं या सिर्फ़ आदमियों पर कैदें ही लगाया करते हैं?
धर्मवीर बोला-जो काम तुम करती हो वहीं हम करते हैं।
तुम्हारा उद्देश्य राष्ट़ की सेवा करना है, हमारा उद्देश्य भी राष्ट़ की सेवा करना है।
बूढ़ी विधवा आजादी की लड़ाई में दिलो-जान से शरीक थी।
दस साल पहले उसके पति ने एक राजद्रोहात्मक भाषण देने के अपराध में सजा पाई थी।
जेल में उसका स्वास्थ्य बिगड़ गंया और जेल ही में उसका स्वर्गवास हो गया।
तब से यह विधवा बड़ी सच्चाई और लगन से राष्ट़ की सेवा सेवा में लगी हुई थी।
शुरू में उसका नौजवान बेटा भी स्वयं सेवकों में शमिल हो गया था।
मगर इधर पांच महीनों से वह इस नयी सभा में शरीक हो गया और उसको जोशीले कार्यकर्ताओं मे समझा जाता था।
मां ने संदेह के स्वर में पूछा-तो तुम्हारी सभा का कोई दफ्तर हैं?
हां है।
उसमें कितने मेम्बर हैं? 
अभी तो सिर्फ़ पचास मेम्बर हैं? वह पचीस आदमी जो कुछ कर सकते हैं, वह तुम्हारे पचीस हजार भी नहीं कर 
सकते।
देखो अम्मां, किसी से कहना मत वर्ना सबसे पहले मेरी जान पर आफ़त आयेगी।
मुझे उम्मीद नहीं कि पिकेटिंग और जुलूसों से हमें आजादी हासिल हो सके।
यह तो अपनी कमज़ोरी और बेबसी का साफ़ एलान हैं।
झंडियां निकालकर और गीत गाकर कौमें नहीं आज़ाद हुआ करतीं।
यहां के लोग अपनी अकल से काम नहीं लेते।
एक आदमी ने कहा-यों स्वराज्य मिल जाएगा।
बस, आंखें बन्द करके उसके पीछे हो लिए।
वह आदमी गुमराह है और दूसरों को भी गुमराह कर रहा है।
यह लोग दिल में इस ख्याल से खुश हो लें कि हम आज़ादी के करीब आते जाते हैं।
मगर मुझे तो काम करने का यह ढंग बिल्कुल खेल-सा मालूम होता है।
लड़कों के रोने-धोने और मचलने पर खिलौने और मिठाइयां मिला करती है-वही इन लोगों को मिल जाएगा।
असली चीज तो तभी मिलेगी, जब हम उसकी कीमत देने को तैयार होंगे।
मां ने कहा-- उसकी कीमत क्या हम नहीं दे रहे हैं? हमारे लाखों आदमी जेल नहीं गये? हमने डंडे नहीं खाये? हमने अपनी जायदादें नहीं जब्त करायीं?
धर्मवीर-- इससे अंग्रेजों को क्या-क्या नुकसान हुआ? वे हिन्दुस्तान उसी वक्त छोड़ेगे, जब उन्हें यकीन हो जाएगा कि अब वे एक पल-भर भी नहीं रह सकते।
अगर आज हिन्दोस्तान के एक हजार अंग्रेज कत्ल कर दिए जाएं तो आज ही स्वराज्य मिल जाए।
रूस इसी तरह आज़ाद हुआ, आयरलैण्ड भी इसी तरह आज़ाद हुआ, हिन्दोस्तान भी इसी तरह आज़ाद होगा और कोई तरीका नहीं।
हमें उनका खात्मा कर देना है।
एक गोरे अफसर के कत्ल कर देने से हुकूमत पर जितना डर छा जाता है, उतना एक हजार जुलूसों से मुमकिन नहीं।
मां सर से पांव तक कापं उठी।
उसे विधवा हुए दस साल हो गए थे।
यही लड़का उसकी जिंदगी का सहारा है।
इसी को सीने से लगाए मेहनत-मजदूरी करके अपने मुसीबत के दिन काट रही है।
वह इस खयाल से खुश थी कि यह चार पैसे कमायेगा, घर में बहू आएगी, एक टुकड़ा खाऊँगी, और पड़ी रहूँगी।
आरजुओं के पतले-पतले तिनकों से उसने ऐ किश्ती बनाई थी।
उसी पर बैठकर जिन्दगी के दरिया को पार कर रही थी।
वह किश्ती अब उसे लहरों में झकोले खाती हुई मालूम हुई।
उसे ऐसा महसूस हुआ कि वह किश्ती दरिया में डूबी जा रही है।
उसने अपने सीने पर हाथ रखकर कहा-बेटा, तुम कैसी बातें कर रहे हो।
क्या तुम समझते हो, अंग्रेजों को कत्ल कर देने से हम आज़ाद हो जायेंगे? हम अंग्रेजों के दुश्मन नहीं।
हम इस राज्य प्रणाली के दुश्मन हैं।
अगर यह राज्य-प्रणाली हमारे भाई-बन्दों के ही हाथों में हो-और उसका बहुत बड़ा हिस्सा है भी-तो हम उसका भी इसी तरह विरोध करेंगे।
विदेश में तो कोई दूसरी क़ौम राज न करती थी, फिर भी रूस वालों ने उस हुकूमत का उखाड़ फेंका तो उसका कारण यही था कि जार प्रजा की परवाह न करता था।
अमीर लोग मज़े उड़ाते थे, गरीबों को पीसा जाता था।
यह बातें तुम मुझसे ज्यादा जानते हो।
वही हाल हमारा है।
देश की सम्पत्ति किसी न किसी बहाने निकलती चली जाती है और हम गरीब होते जाते हैं।
हम इस अवैधानिक शासन को बदलना चाहते हैं।
मैं तुम्हारे पैरों में पड़ती हूँ, इस सभा से अपना नाम कटवा लो।
खामखाह आग़ में न कूदो।
मै अपनी आंखों से यह दृश्य नहीं देखना चाहती कि तुम अदालत में खून के जुर्म में लाए जाओ।
धर्मवीर पर इस विनती का कोई असर नहीं हुआ।
बोला-इसका कोई डर नहीं।
हमने इसके बारे में काफ़ी एहतियात कर ली है।
गिरफ्तार होना तो बेवकूफी है।
हम लोग ऐसी हिकमत से काम करना चाहते हैं कि कोई गिरफ्तार न हो।
मां के चेहरे पर अब डर की जगह शर्मिंन्दगी की झलक नज़र आयी।
बोली-यह तो उससे भी बुरा है।
बेगुनाह सज़ा पायें और क़ातिल चैन से बैठे रहें! यह शर्मनाक हरकत है।
मैं इसे कमीनापन समझती हूँ।
किसी को छिपकर क़त्ल करना दगाबाजी है, मगर अपने बदले बेगुनाह भाइयों को फंसा देना देशद्रोह है।
इन बेगुनाहों का खून भी कातिल की गर्दन पर होगा।
धर्मवीर ने अपनी मां की परेशानी का मजा लेते हुए कहा-अम्मां, तुम इन बातों को नहीं समझती।
तुम अपने धरने दिए जाओ, जुलूस निकाले जाओ।
हम जो कुछ करते हैं, हमें करने दो।
गुनाह और सवाब, पाप और पुण्य, धर्म और अर्धम, यह निरर्थक शब्द है।
जिस काम का तुम सापेक्ष समझती हो, उसे मैं पुण्य समझता हूँ।
तुम्हें कैसे समझाऊँ कि यह सापेक्ष शब्द हैं।
तुमने भगवदगीता तो पढ़ी है।
कृष्ण भगवान ने साफ़ कहा है-मारने वाला मै हूँ, जिलाने वाला मैं हूँ, आदमी न किसी को मार सकता है, न जिला सकता है।
फिर कहां रहा तुम्हारा पाप? मुझे इस बात की क्यों शर्म हो कि मेरे बदले कोई दूसरा मुजरिम करार दिया गया।
यह व्यक्तिगत लड़ाई नहीं, इंग्लैण्ड की सामूहिक शक्ति से युद्ध है।
मैं मरूं या मेरे बदले कोई दूसरा मरे, इसमें कोई अन्तर नहीं।
जो आदमी राष्ट़ की ज्यादा सेवा कर सकता है, उसे जीवित रहने का ज्यादा अधिकार है।
मां आश्चर्य से लड़के का मुहं देखने लगी।
उससे बहस करना बेकार था।
अपनी दलीलों से वह उसे कायल न कर सकती थी।
धर्मवीर खाना खाकर उठ गया।
मगर वह ऐसी बैठी रही कि जैसे लक़वा मार गया हो।
उसने सोचा-कहीं ऐसा तो नहीं कि वह किसी का क़त्ल कर आया हो।
या कत्ल करने जा रहा हो।
इस विचार से उसके शरीर के कंपकंपी आ गयी।
आम लोगों की तरह हत्या और खून के प्रति घृणा उसके शरीर के कण-कण में भरी हुई थी।
उसका अपना बेटा खून करे, इससे ज्यादा लज्जा, अपमान, घृणा की बात उसके लिए और क्या हो सकती थी।
वह राष्ट़ सेवा की उस कसौटी पर जान देती थी जो त्याग, सदाचार, सच्चाई और साफ़दिली का वरदान है।
उसकी आंखों मे राष्ट़ का सेवक वह था जो नीच से नीच प्राणी का दिल भी न दुखाये, बल्कि जरूरत पड़ने पर खुशी से अपने को बलिदान कर दे।
अहिंसा उसकी नैतिक भावनाओं का सबसे प्रधान अंग थी।
अगर धर्मवीर किसी गरीब की हिमायत में गोली का निशाना बन जाता तो वह रोती जरूर मगर गर्दन उठाकर।
उसे ग़हरा शोक होता, शायद इस शोक में उसकी जान भी चली जाती।
मगर इस शोक में गर्व मिला हुआ होता।
लेकिन वह किसी का खून कर आये यह एक भयानक पाप था, कलंक था।
लड़के को रोके कैसे, यही सवाल उसके सामने था।
वह यह नौबत हरगिज न आने देगी कि उसका बेटा खून के जुर्म में पकड़ा न जाये।
उसे यह बरदाश्त था कि उसके जुर्म की सजा बेगुनाहों को मिले।
उसे ताज्जुब हो रहा था, लड़के मे यह पागलपन आया क्योंकर? वह खाना खाने बैठी मगर कौर गले से नीचे न जा सका।
कोई जालिम हाथ धर्मवीर को उनकी गोद से छीन लेता है।
वह उस हाथ को हटा देना चाहती थी।
अपने जिगर के टुकड़े को वह एक क्षण के लिए भी अलग न करेगी।
छाया की तरह उसके पीछे-पीछे रहेगी।
किसकी मजाल है जो उस लड़के को उसकी गोद से छीने!
धर्मवीर बाहर के कमरे में सोया करता था।
उसे ऐसा लगा कि कहीं वह न चला गया हो।
फौरन उसके कमरे में आयी।
धर्मवीर के सामने दीवट पर दिया जल रहा था।
वह एक किताब खोले पढ़ता-पढ़ता सो गया था।
किताब उसके सीने पर पड़ी थी।
मां ने वहीं बैठकर अनाथ की तरह बड़ी सच्चाई और विनय के साथ परमात्मा से प्रार्थना की कि लड़के का हृदय-परिवर्तन कर दे।
उसके चेहरे पर अब भी वहीं भोलापन, वही मासूमियत थी जो पन्द्रह-बीस साल पहले नज़र आती थी।
कर्कशता या कठोरता का कोई चिहृन न था।
मां की सिद्धांतपरता एक क्षण के लिए ममता के आंचल में छिप गई।
मां ने हृदय से बेटे की हार्दिक भावनाओं को देखा।
इस नौजवान के दिल में सेवा की कितनी उंमग है, कोम का कितना दर्द हैं, पीड़ितों से कितनी सहानुभूति हैं अगर इसमे बूढ़ों की-सी सूझ-बूझ, धीमी चाल और धैर्य है तो इसका क्या कारण है।
जो व्यक्ति प्राण जैसी प्रिय वस्तु को बलिदान करने के लिए तत्पर हो, उसकी तड़प और जलन का कौन अन्दाजा कर सकता है।
काश यह जोश, यह दर्द हिंसा के पंजे से निकल सकता तो जागरण की प्रगति कितनी तेज हो जाती!
मां की आहट पाकर धर्मवीर चौंक पड़ा और किताब संभालता हुआ बोला-तुम कब आ गयीं अम्मां? मुझे तो जाने कब नींद आ गयी।
मॉँ ने दीवट को दूर हटाकर कहा-चारपाई के पास दिया रखकर न सोया करो।
इससे कभी-कभी दुर्घटनाएं हो जाया करती हैं।
और क्या सारी रात पढ़ते ही रहोगे? आधी रात तो हुई, आराम से सो जाओ।
मैं भी यहीं लेटी जाती हूँ।
मुझे अन्दर न जाने क्यों डर लगता है।
धर्मवीर-तो मैं एक चारपाई लाकर डाले देता हूँ।
नहीं, मैं यहीं जमीन पर लेट जाती हूँ।
वाह, मैं चारपाई पर लेटूँ और तू जमीन पर पड़ी रहो।
तुम चारपाई पर आ जाओ।
चल, मैं चारपाई पर लेटूं और तू जमीन पर पड़ा रहे यह तो नहीं हो सकता।
मैं चारपाई लिये आता हूँ।
नहीं तो मैं भी अन्दर ही लेटता हूँ।
आज आप डरीं क्यों? 
तुम्हारी बातों ने डरा दिया।
तू मुझे भी क्यों अपनी सभा में नहीं सरीक कर लेता? 
धर्मवीर ने कोई जवाब नहीं दिया।
बिस्तर और चारपाई उठाकर अन्दर वाले कमरे में चला।
मॉँ आगे-आगे चिराग दिखाती हुई चली।
कमरे में चारपाई डालकर उस पर लेटता हुआ बोला-अगर मेरी सभा में शरीक हो जाओ तो क्या पूछना।
बेचारे कच्ची-कच्ची रोटियां खाकर बीमार हो रहे हैं।
उन्हें अच्छा खाना मिलने लगेगा।
फिर ऐसी कितनी ही बातें हैं जिन्हें एक बूढ़ी स्त्री जितनी आसानी से कर सकती है, नौजवान हरगिज़ नहीं कर सकते।
मसलन, किसी मामले का सुराग लगाना, औरतों में हमारे विचारों का प्रचार करना।
मगर तुम दिल्लगी कर रही हो!
मां ने गभ्भीरता से कहा-नहीं बेटा दिल्लगी नहीं कर रही।
दिल से कह रही हूँ।
मां का दिल कितना नाजुक होता है, इसका अन्दाजा तुम नहीं कर सकते।
तुम्हें इतने बड़े खतरे में अकेला छोड़कर मैं घर नहीं बैठ सकती।
जब तक मुझे कुछ नहीं मालूम था, दूसरी बात थी।
लेकिन अब यह बातें जान लेने के बाद मैं तुमसे अलग नहीं रह सकती।
मैं हमेशा तुम्हारे बग़ल में रहूँगी और अगर कोई ऐसा मौक़ा आया तो तुमसे पहले मैं अपने को कुर्बान करूँगी।
मरते वक्त तुम मेरे सामने होगे।
मेरे लिए यही सबसे बड़ी खुशी है।
यह मत समझो कि मैं नाजुक मौक़ों पर डर जाऊंगी, चीखूंगी, चिल्लाऊंगी, हरगिज नहीं।
सख्त से सख्त खतरों के सामने भी तुम मेरी जबान से एक चीख न सुनोगे।
अपने बच्चे की हिफाज़त के लिए गाय भी शेरनी बन जाती है।
धर्मवीर ने भक्ति से विहृल होकर मां के पैरों को चूम लिया।
उसकी दृष्टि में वह कभी इतने आदर और स्नेह के योग्य न थी।
दूसरे ही दिन परीक्षा का अवसर उपस्थित हुआ।
यह दो दिन बुढ़िया ने रिवाल्वर चलाने के अभ्यास में खर्च किये।
पटाखे की आवाज़ पर कानों पर हाथ रखने वाली, अहिंसा और धर्म की देवी, इतने साहस से रिवाल्वर चलाती थी और उसका निशाना इतना अचूक होता था कि सभा के नौजवानों को भी हैरत होती थी।
पुलिस के सबसे बड़े अफ़सर के नाम मौत का परवाना निकला और यह काम धर्मवीर के सुपुर्द हुआ।
दोनों घर पहुँचे तो मां ने पूछा-क्यों बेटा, इस अफ़सर ने तो कोई ऐसा काम नहीं किया फिर सभा ने क्यों उसको चुना?
धर्मवीर मां की सरलता पर मुस्कराकर बोला-तुम समझती हो हमारी कांस्टेबिल और सब-इंस्पेक्टर और सुपरिण्टेण्डैण्ट जो कुछ करते हैं, अपनी खुशी से करते हैं? वे लोग जितने अत्याचार करते हैं, उनके यही आदमी जिम्मेदार हैं।
और फिर हमारे लिए तो इतना ही काफ़ी है कि वह उस मशीन का एक खास पुर्जा है जो हमारे राष्ट्र को चरम निर्दयता से बर्बाद कर रही है।
लड़ाई में व्यक्तिगत बातों से कोई प्रयोजन नहीं, वहां तो विरोध पक्ष का सदस्य होना ही सबसे बड़ा अपराध है।
मां चुप हो गयी।
क्षण-भर बाद डरते-डरते बोली-बेटा, मैंने तुमसे कभी कुछ नहीं मांगा।
अब एक सवाल करती हूँ, उसे पूरा करोगे?
धर्मवीर ने कहा-यह पूछने की कोई जरूरत नहीं अम्मा, तुम जानती हो मैं तुम्हारे किसी हुक्म से इन्कार नहीं कर सकता।
मां-हां बेटा, यह जानती हूँ।
इसी वजह से मुझे यह सवाल करने की हिम्मत हुई।
तुम इस सभा से अलग हो जाओ।
देखो, तुम्हारी बूढ़ी मां हाथ जोड़कर तुमसे यह भीख मांग रही है।
और वह हाथ जोड़कर भिखारिन की तरह बेटे के सामने खड़ी हो गयी।
धर्मवीर ने क़हक़हा मारकर कहा-यह तो तुमने बेढब सवाल किया, अम्मां।
तुम जानती हो इसका नतीजा क्या होगा? जिन्दा लौटकर न आऊँगा।
अगर यहां से कहीं भाग जाऊं तो भी जान नहीं बच सकती।
सभा के सब मेम्बर ही मेरे खून के प्यासे हो जायेंगे और मुझे उनकी गोलियों का निशाना बनना पड़ेगा।
तुमने मुझे यह जीवन दिया है, इसे तुम्हारे चरणों पर अर्पित कर सकता हूँ।
लेकिन भारतमाता ने तुम्हें और मुझे दोनों ही को जीवन दिया है और उसका हक सबसे बड़ा है।
अगर कोई ऐसा मौक़ा हाथ आ जाय कि मुझे भारतमाता की सेवा के लिए तुम्हें कत्ल करना पड़े तो मैं इस अप्रिय कर्त्तव्य से भी मुहं न मोड़ सकूंगा।
आंखों से आंसू जारी होंगे, लेकिन तलवार तुम्हारी गर्दन पर होगी।
हमारे धर्म में राष्ट्र की तुलना में कोई दूसरी चीज नहीं ठहर सकती।
इसलिए सभा को छोड़ने का तो सवाल ही नहीं है।
हां, तुम्हें डर लगता हो तो मेरे साथ न जाओ।
मैं कोई बहाना कर दूंगा और किसी दूसरे कामरेड को साथ ले लूंगा।
अगर तुम्हारे दिल में कमज़ोरी हो, तो फ़ौरन बतला दो।
मां ने कलेजा मजबूत करके कहा-मैंने तुम्हारे ख्याल से कहा था भइया, वर्ना मुझे क्या डर।
अंधेरी रात के पर्दें में इस काम को पूरा करने का फैसला किया गया था।
कोप का पात्र रात को क्लब से जिस वक्त लौटे वहीं उसकी जिन्दगी का चिराग़ बुझा दिया जाय।
धर्मवीर ने दोपहर ही को इस मौके का मुआइना कर लिया और उस खास जगह को चुन लिया जहां से निशाना मारेगा।
साहब के बंगले के पास करील और करौंदे की एक छोटी-सी झाड़ी थी।
वही उसकी छिपने की जगह होगी।
झाड़ी के बायीं तरफ़ नीची ज़मीन थी।
उसमें बेर और अमरूद के बाग़ थे।
भाग निकलने का अच्छा मौक़ा था।
साहब के क्लब जाने का वक्त सात और आठ बजे के बीच था, लौटने का वक्त ग्यारह बजे था।
इन दोनों वक्तों की बात पक्की तरह मालूम कर ली गयी थी।
धर्मवीर ने तय किया कि नौ बजे चलकर उसी करौंदेवाली झाड़ी में छिपकर बैठ जाय।
वहीं एक मोड़ भी था।
मोड़ पर मोटर की चाल कुछ धीमी पड़ जायेगी।
ठीक इसी वक्त उसे रिवाल्वर का निशाना बना लिया जाय।
ज्यों-ज्यों दिन गुजरता जाता था, बूढ़ी मां का दिल भय से सूखता जाता था।
लेकिन धर्मवीर के दैनंदिन आचरण में तनिक भी अन्तर न था।
वह नियत समय पर उठा, नाश्ता किया, सन्ध्या की और अन्य दिनों की तरह कुछ देर पढ़ता रहा।
दो-चार मित्र आ गये।
उनके साथ दो-तीन बाज़ियां शतरंज की खेलीं।
इत्मीनान से खाना खाया और अन्य् दिनों से कुछ अधिक।
फिर आराम से सो गया, कि जैसे उसे कोई चिन्ता नहीं है।
मां का दिल उचाट था।
खाने-पीने का तो जिक्र ही क्या, वह मन मारकर एक जगह बैठ भी न सकती थी।
पड़ोस की औरतें हमेशा की तरह आयीं।
वह किसी से कुछ न बोली।
बदहवास-सी इधर-उधर दौड़ती फिरती थीं कि जैसे चुहिया बिल्ली के डर से सुराख ढूंढ़ती हो।
कोई पहाड़-सा उसके सिर पर गिरता था।
उसे कहीं मुक्ति नहीं।
कहीं भाग जाय, ऐसी जगह नहीं।
वे घिसे-पिटे दार्शनिक विचार जिनसे अब तक उसे सान्तवना मिलती थी-भाग्य, पुनर्जन्म, भगवान की मर्जी-वे सब इस भयानक विपत्ति के सामने व्यर्थ जान पड़ते थे।
जिरहबख्तर और लोहे की टोपी तीर-तुपक से रक्षा कर सकते हैं लेकिन पहाड़ तो उसे उन सब चीजों के साथ कुचल डालेगा।
उसके दिलो-दिमाग बेकार होते जाते थे।
अगर कोई भाव शेष था, तो वह भय था।
मगर शाम होते-होते उसके हृदय पर एक शन्ति-सी छा गयी।
उसके अन्दर एक ताकत पैदा हुई जिसे मजबूरी की ताक़त कह सकते हैं।
चिड़िया उस वक्त तक फड़फड़ाती रही, जब तक उड़ निकलने की उम्मीद थी।
उसके बाद वह बहेलिये के पंजे और क़साई के छुरे के लिए तैयार हो गयी।
भय की चरम सीमा साहस है।
उसने धर्मवीर को पुकारा-बेटा, कुछ आकर खा लो।
धर्मवीर अन्दर आया।
आज दिन-भर मां-बेटे में एक बात भी न हुई थी।
इस वक्त मां ने धर्मवीर को देखा तो उसका चेहरा उतरा हुआ था।
वह संयम जिससे आज उसने दिन-भर अपने भीतर की बेचैनी को छिपा रखा था, जो अब तक उड़े-उड़े से दिमाग की शकल में दिखायी दे रही थी, खतरे के पास आ जाने पर पिघल गया था-जैसे कोई बच्चा भालू को दूर से देखकर तो खुशी से तालियां बजाये लेकिन उसके पास आने पर चीख उठे।
दोनों ने एक दूसरे की तरफ़ देखा।
दोनों रोने लगे।
मां का दिल खुशी से खिल उठा।
उसने आंचल से धर्मवीर के आंसू पोंछते हुए कहा-चलो बेटा, यहां से कहीं भाग चलें।
धर्मवीर चिन्ता-मग्न खड़ा था।
मां ने फिर कहा-किसी से कुछ कहने की जरूरत नहीं।
यहां से बाहर निकल जायं जिसमें किसी को खबर भी न हो।
राष्ट्र की सेवा करने के और भी बहुत-से रास्ते हैं।
धर्मवीर जैसे नींद से जागा, बोला-यह नहीं हो सकता अम्मां।
कर्त्तव्य तो कर्त्तव्य है, उसे पूरा करना पड़ेगा।
चाहे रोकर पूरा करो, चाहे हसंकर।
हां, इस ख्याल से डर लगता है कि नतीजा न जाने क्या हो।
मुमकिन है निशाना चूक जाये और गिरफ्तार हो जाऊं या उसकी गोली का निशाना बनूं।
लेकिन खैर, जो हो, सो हो।
मर भी जायेंगे तो नाम तो छोड़ जाएंगे।
क्षण-भर बाद उसने फिर कहा-इस समय तो कुछ खाने को जी नहीं चाहता, मां।
अब तैयारी करनी चाहिए।
तुम्हारा जी न चाहता हो तो न चलो, मैं अकेला चला जाऊंगा।
मां ने शिकायत के स्वर में कहा-मुझे अपनी जान इतनी प्यारी नहीं है बेटा, मेरी जान तो तुम हो।
तुम्हें देखकर जीती थी।
तुम्हें छोड़कर मेरी जिन्दगी और मौत दोनों बराबर हैं, बल्कि मौत जिन्दगी से अच्छी है।
धर्मवीर ने कुछ जवाब न दिया।
दोनों अपनी-अपनी तैयारियों में लग गये।
मां की तैयारी ही क्या थी।
एक बार ईश्वर का ध्यान किया, रिवाल्वर लिया और चलने को तैयार हो गयी।
धर्मवीर का अपनी डायर लिखनी थी।
वह डायरी लिखने बैठा तो भावनाओं का एक सागर-सा उमड़ पड़ा।
यह प्रवाह, विचारों की यह स्वत: स्फूर्ति उसके लिए नयी चीज थी।
जैसे दिल में कहीं सोता खुल गया हो।
इन्सान लाफ़ानी है, अमर है, यही उस विचार-प्रवाह का विषय था।
आरभ्भ एक दर्दनाक अलविदा से हुआ-
रुखसत! ऐ दुनिया की दिलचस्पियों, रुखस्त! ऐ जिन्दगी की बहारो, रुखसत! ऐ मीठे जख्मों, रुखसत! देशभाइयों, अपने इस आहत और अभागे सेवक के लिए भगवान से प्रार्थना करना! जिन्दगी बहुत प्यारी चीज़ है, इसका तजुर्बा हुआ।
आह! वही दुख-दर्द के नश्तर, वही हसरतें और मायूसियां जिन्होंने जिंदगी को कडुवा बना रखा था, इस समय जीवन की सबसे बड़ी पूंजी हैं।
यह प्रभात की सुनहरी किरनों की वर्षा, यह शाम की रंगीन हवाएं, यह गली-कूचे, यह दरो-दीवार फिर देखने को मिलेंगे।
जिन्दगी बन्दिशों का नाम है।
बन्दिशें एक-एक करके टूट रही हैं।
जिन्दगी का शीराज़ा बिखरा जा रहा है।
ऐ दिल की आज़ादी! आओ तुम्हें नाउम्मीदी की कब्र में दफ़न कर दूँ।
भगवान् से यही प्रार्थना है कि मेरे देशवासी फलें-फूलें, मेरा देश लहलहाये।
कोई बात नहीं, हम क्या और हमारी हस्ती ही क्या, मगर गुलशन बुलबुलों से खाली न रहेगा।
मेरी अपने भाइयों से इतनी ही विनती है कि जिस समय आप आजादी के गीत गायें तो इस ग़रीब की भलाई से लिए दुआ करके उसे याद कर लें।
डायरी बन्द करके उसने एक लम्बी सांस खींची और उठ खड़ा हुआ।
कपड़े पहनेख् रिवाल्वर जेब में रखा और बोला-अब तो वक्त हो गया अम्मां!
मां ने कुछ जवाब न दिया।
घर सम्हालने की किसे परवाह थी, जो चीज़ जहां पड़ी थी, वहीं पड़ी रही।
यहां तक कि दिया भी न बुझाया गया।
दोनों खामोश घर से निकले।
–एक मर्दानगी के साथ क़दम उठाता, दूसरी चिन्तित और 
शोक-मग्न और बेबसी के बोझ से झुकी हुई।
रास्ते में भी शब्दों का विनिमय न हुआ।
दोनों भाग्य-लिपि की तरह अटल, मौन और तत्पर थे-गद्यांश तेजस्वी, बलवान् पुनीत कर्म की प्रेरणा, पद्यांश दर्द, आवेश और विनती से कांपता हुआ।
झाड़ी में पहुँचकर दोनों चुपचाप बैठ गये।
कोई आध घण्टे के बाद साहब की मोटर निकली।
धर्मवीर ने गौर से देखा।
मोटर की चाल धीमी थी।
साहब और लेडी बैठे थे।
निशाना अचूक था।
धर्मवीर ने जेब से रिवाल्वर निकाला।
मां ने उसका हाथ पकड़ लिया और मोटर आगे निकल आयी।
धर्मवीर ने कहा-यह तुमने क्या किया अम्मां! ऐसा सुनहरा मौक़ा फिर हाथ न आयेगा।
मां ने कहा-मोटर में मेम भी थी।
कहीं मेम को गोली लग जाती तो?
तो क्या बात थी।
हमारे धर्म में नाग, नागिन और सपोले में कोई भी अन्तर नहीं।
मां ने घृणा भरे स्वर में कहा-तो तुम्हारा धर्म जंगली जानवरों और वहशियों का है, जो लड़ाई के बुनियादी उसूलों की भी परवाह नहीं करता।
स्त्री हर एक धर्म में निर्दोष समझी गयी है।
यहां तक कि वहशी भी उसका आदर करते हैं।
वापसी के समय हरगिज न छोडूंगा।
मेरे जीते-जी तुम स्त्री पर हाथ नहीं उठा सकते।
मैं इस मामले मे तुम्हारी पाबन्दियों का गुलाम नहीं हो सकता।
मां ने कुछ जवाब न दिया।
इस नामर्दों जैसी बात से उसकी ममता टुकड़े-टुकड़े हो गयी।
मुश्किल से बीस मिनट बीते होंगे कि वहीं मोटर दूसरी तरफ़ से आती दिखायी पड़ी।
धर्मवीर ने मोटर को गौर से देखा और उछलकर बोला- लो अम्मां, अबकी बार साहब अकेला है।
तुम भी मेरे साथ निशाना लगाना।
मां ने लपककर धर्मवीर का हाथ पकड़ लिया और पागलों की तरह जोर लगाकर उसका रिवाल्वर छीनने लगा।
धर्मवीर ने उसको एक धक्का देकर गिरा दिया और एक कदम रिवाल्वर साधा।
एक सेकेण्ड में मां उठी।
उसी वक्त गोली चली।
मोटर आगे निकल गयी, मगर मां जमीन पर तड़प रही थी।
धर्मवीर रिवाल्वर फेंककर मां के पास गया और घबराकर बोला-अम्मां, क्या हुआ? फिर यकायक इस शोकभरी घटना की प्रतीति उसके अन्दर चमक उठी-वह अपनी प्यारी मां का कातिल है।
उसके स्वभाव की सारी कठोरता और तेजी और गर्मी बुझ गयी।
आंसुओं की बढ़ती हुई थरथरी को अनुभव करता हुआ वह नीचे झुका, और मां के चेहरे की तरफ आंसुओं में लिपटी हुई शर्मिंन्दगी से देखकर बोला-यह क्या हो गया अम्मां! हाय, तुम कुछ बोलतीं क्यों नहीं! यह कैसे हो गया।
अंधेरे में कुछ नज़र भी तो नहीं आता।
कहॉँ गोली लगी, कुछ तो बताओ।
आह! इस बदनसीब के हाथों तुम्हारी मौत लिखी थी।
जिसको तुमने गोद में पाला उसी ने तुम्हारा खून किया।
किसको बुलाऊँ, कोई नजर भी तो नहीं आता।
मां ने डूबती हुई आवाज में कहा-मेरा जन्म सफल हो गया बेटा।
तुम्हारे हाथों मेरी मिट्टी उठेगी।
तुम्हारी गोद में मर रही हूँ।
छाती में घाव लगा है।
ज्यों तुमने गोली चलायी, मैं तुम्हारे सामने खड़ी हो गयी।
अब नहीं बोला जाता, परमात्मा तुम्हें खुश रखे।
मेरी यही दुआ है।
मैं और क्या करती बेटा।
मॉँ की आबरू तुम्हारे हाथ में है।
मैं तो चली।
क्षण-भर बाद उस अंधेरे सन्नाटे में धर्मवीर अपनी प्यारी मॉँ के नीमजान शरीर को गोद में लिये घर चला तो उसके ठंडे तलुओं से अपनी ऑंसू-भरी ऑंखें रगड़कर आत्मिक आह्लाद से भरी हुई दर्द की टीस अनुभव कर रहा था।

जब से वृजरानी का काव्य–चन्द्र उदय हुआ, तभी से उसके यहां सदैव महिलाओं का जमघट लगा रहता था।
नगर मे स्त्रीयों की कई सभाएं थी उनके प्रबंध का सारा भार उसी को उठाना पडता था।
उसके अतिरिक्त अन्य नगरों से भी बहुधा स्त्रीयों उससे भेंट करने को आती रहती थी जो तीर्थयात्रा करने के लिए काशी आता, वह विरजन से अवरश्य मिलता।
राज धर्मसिंह ने उसकी कविताओं का सर्वांग–सुन्दर संग्रह प्रकाशित किया था।
उस संग्रह ने उसके काव्य–चमत्कार का डंका, बजा दिया था।
भारतवर्ष की कौन कहे, यूरोप और अमेरिका के प्रतिष्ठित कवियों ने उसे उनकी काव्य मनोहरता पर धन्यवाद दिया था।
भारतवर्ष में एकाध ही कोई रसिक मनुष्य रहा होगा जिसका पुस्तकालय उसकी पुस्तक से सुशोभित न होगा।
विरजन की कविताओं को प्रतिष्ठा करने वालों मे बालाजी का पद सबसे ऊंचा था।
वे अपनी प्रभावशालिनी वक्तृताओं और लेखों में बहुधा उसी के वाक्यों का प्रमाण दिया करते थे।
उन्होंने सरस्वती में एक बार उसके संग्रह की सविस्तार समालोचना भी लिखी थी।
एक दिन प्रात: काल ही सीता, चन्द्रकुंवरी ,रुकमणी और रानी विरजन के घर आयीं।
चन्द्रा ने इन सित्र्यों को फंर्श पर बिठाया और आदर सत्कार किया।
विरजन वहां नहीं थी क्योंकि उसने प्रभात का समय काव्य चिन्तन के लिए नियत कर लिया था।
उस समय यह किसी आवश्यक कार्य के अतिरिक्त् सखियों से मिलती–जुलती नहीं थी।
वाटिका में एक रमणीक कुंज था।
गुलाब की सगन्धित से सुरभित वायु चलती थी।
वहीं विरजन एक शिलायन पर बैठी हुई काव्य–रचना किया करती थी।
वह काव्य रुपी समुद्र से जिन मोतियों को निकालती, उन्हें माधवी लेखनी की माला में पिरों लिया करती थी।
आज बहुत दिनों के बाद नगरवासियों के अनुरोध करने पर विरजन ने बालाजी की काशी आने का निमंत्रण देने के लिए लेखनी को उठाया था।
बनारस ही वह नगर था, जिसका स्मरण कभी–कभी बालाजी को व्यग्र कर दिया करता था।
किन्तु काशी वालों के निरंतर आग्रह करने पर भी उनहें काशी आने का अवकाश न मिलता था।
वे सिंहल और रंगून तक गये, परन्तु उन्होनें काशी की ओर मुख न फेरा इस नगर को वे अपना परीक्षा भवन समझते थे।
इसलिए आज विरजन उन्हें काशी आने का निमंत्रण दे रही हैं।
लोगें का विचार आ जाता है, तो विरजन का चन्द्रानन चमक उठता है, परन्तु इस समय जो विकास और छटा इन दोनों पुष्पों पर है, उसे देख-देखकर दूर से फूल लज्जित हुए जाते हैं।
नौ बजते –बजते विरजन घर में आयी।
सेवती ने कहा– आज बड़ी देर लगायी।
विरजन – कुन्ती ने सूर्य को बुलाने के लिए कितनी तपस्या की थी।
सीता – बाला जी बड़े निष्ठूर हैं।
मैं तो ऐसे मनुष्य से कभी न बोलूं।
रुकमिणी- जिसने संन्यास ले लिया, उसे घर–बार से क्या नाता?
चन्द्रकुँवरि– यहां आयेगें तो मैं मुख पर कह दूंगी कि महाशय, यह नखरे कहां सीखें ? 
रुकमणी – महारानी।
ऋषि-महात्माओं का तो शिष्टाचार किया करों जिह्रवा क्या है कतरनी है।
चन्द्रकुँवरि– और क्या, कब तक सन्तोष करें जी।
सब जगह जाते हैं, यहीं आते पैर थकते हैं।
विरजन– (मुस्कराकर) अब बहुत शीघ्र दर्शन पाओगें।
मुझे विश्वास है कि इस मास में वे अवश्य आयेगें।
सीता– धन्य भाग्य कि दर्शन मिलेगें।
मैं तो जब उनका वृतांत पढती हूं यही जी चाहता हैं कि पाऊं तो चरण पकडकर घण्टों रोऊँ।
रुकमणी – ईश्वर ने उनके हाथों में बड़ा यश दिया।
दारानगर की रानी साहिबा मर चुकी थी सांस टूट रही थी कि बालाजी को सूचना हुई।
झट आ पहुंचे और क्षण–मात्र में उठाकर बैठा दिया।
हमारे मुंशीजी (पति) उन दिनों वहीं थें।
कहते थे कि रानीजी ने कोश की कुंजी बालाजी के चरणों पर रख दी ओर कहा– आप इसके स्वामी हैं ।
बालाजी ने कहा– मुझे धन की आवश्यक्ता नहीं अपने राज्य में तीन सौ गौशलाएं खुलवा दीजियें ।
मुख से निकलने की देर थी।
आज दारानगर में दूध की नदी बहती हैं।
ऐसा महात्मा कौन होगा।
चन्द्रकुवंरि – राजा नवलखा का तपेदिक उन्ही की बूटियों से छूटा।
सारे वैद्य डाक्टर जवाब दे चुके थे।
जब बालाजी चलने लगें, तो महारानी जी ने नौ लाख का मोतियों का हार उनके चरणों पर रख दिया।
बालाजी ने उसकी ओर देखा तक नहीं।
रानी – कैसे रुखे मनुष्य हैं।
रुकमणी - हॉ, और क्या, उन्हें उचित था कि हार ले लेते– नहीं –नहीं कण्ठ में डाल लेते।
विरजन – नहीं, लेकर रानी को पहिना देते।
क्यों सखी?
रानी – हां मैं उस हार के लिए गुलामी लिख देती।
चन्द्रकुंवरि – हमारे यहॉ (पति) तो भारत–सभा के सभ्य बैठे हैं ढाई सौ रुपये लाख यत्न करके रख छोडे थे, उन्हें यह कहकर उठा ले गये कि घोड़ा लेंगें।
क्या भारत–सभावाले बिना घोड़े के नहीं चलते?
रानी–कल ये लोग श्रेणी बांधकर मेरे घर के सामने से जा रहे थे,बडे भले मालूम होते थे।
इतने ही में सेवती नवीन समाचार–पत्र ले आयी।
विरजन ने पूछा – कोई ताजा समाचार है?
सेवती–हां, बालाजी मानिकपुर आये हैं।
एक अहीर ने अपनी पुत्र् के विवाह का निमंत्रण भेजा था।
उस पर प्रयाग से भारतसभा के सभ्यों हित रात को चलकर मानिकपुर पहुंचे।
अहीरों ने बडे उत्साह और समारोह के साथ उनका स्वागत किया है और सबने मिलकर पांच सौ गाएं भेंट दी हैं बालाजी ने वधू को आशीर्वारद दिया ओर दुल्हे को हृदय से लगाया।
पांच अहीर भारत सभा के सदस्य नियत हुए।
विरजन-बड़े अच्छे समाचार हैं।
माधवी, इसे काट के रख लेना।
और कुछ?
सेवती- पटना के पासियों ने एक ठाकुदद्वारा बनवाया हैं वहाँ की भारतसभा ने बड़ी धूमधाम से उत्स्व किया।
विरजन – पटना के लोग बडे उत्साह से कार्य कर रहें हैं।
चन्द्रकुँवरि– गडूरियां भी अब सिन्दूर लगायेंगी।
पासी लोग ठाकुर द्वारे बनवायंगें ? 
रुकमणी-क्यों, वे मनुष्य नहीं हैं ? ईश्वर ने उन्हें नहीं बनाया।
आप हीं अपने स्वामी की पूजा करना जानती हैं ? 
चन्द्रकुँवरि- चलो, हटो, मुझें पासियों से मिलाती हो।
यह मुझे अच्छा नहीं लगता।
रुकमिणी – हाँ, तुम्हारा रंग गोरा है न? और वस्त्र-आभूषणों से सजी बहुत हो।
बस इतना ही अन्तर है कि और कुछ?
चन्द्रकुँवरि- इतना ही अन्तर क्यों हैं? पृत्वी आकाश से मिलाती हो? यह मुझे अच्छा नहीं लगता।
मुझे कछवाहों वंश में हूँ, कुछ खबर है?
रुक्मिणी- हाँ, जानती हूँ और नहीं जानती थी तो अब जान गयी।
तुम्हारे ठाकुर साहब (पति) किसी पासी से बढकर मल्ल –युद्व करेंगें? यह सिर्फ टेढी पाग रखना जानते हैं? मैं जानती हूं कि कोई छोटा –सा पासी भी उन्हें काँख –तले दबा लेगा।
विरजन - अच्छा अब इस विवाद को जाने तो।
तुम दोनों जब आती हो, लडती हो आती हो।
सेवती- पिता और पुत्र का कैसा संयोग हुआ है? ऐसा मालुम होता हैं कि मुंशी शलिग्राम ने प्रतापचन्द्र ही के लिए संन्यास लिया था।
यह सब उन्हीं कर शिक्षा का फल हैं।
रक्मिणी – हां और क्या? मुन्शी शलिग्राम तो अब स्वामी ब्रह्रमानन्द कहलाते हैं।
प्रताप को देखकर पहचान गये होगें ।
सेवती – आनन्द से फूले न समाये होगें।
रुक्मिणी-यह भी ईश्वर की प्रेरणा थी, नहीं तो प्रतापचन्द्र मानसरोवर क्या करने जाते? 
सेवती–ईश्वर की इच्छा के बिना कोई बात होती है?
विरजन–तुम लोग मेरे लालाजी को तो भूल ही गयी।
ऋषीकेश में पहले लालाजी ही से प्रतापचनद्र की भेंट हुई थी।
प्रताप उनके साथ साल-भर तक रहे।
तब दोनों आदमी मानसरोवर की ओर चले।
रुक्मिणी–हां, प्राणनाथ के लेख में तो यह वृतान्त था।
बालाजी तो यही कहते हैं कि मुंशी संजीवनलाल से मिलने का सौभाग्य मुझे प्राप्त न होता तो मैं भी मांगने–खानेवाले साधुओं में ही होता।
चन्द्रकुंवरि-इतनी आत्मोन्नति के लिए विधाता ने पहले ही से सब सामान कर दिये थे।
सेवती–तभी इतनी–सी अवस्था में भारत के सुर्य बने हुए हैं।
अभी पचीसवें वर्ष में होगें? 
विरजन – नहीं, तीसवां वर्ष है।
मुझसे साल भर के जेठे हैं।
रुक्मिणी -मैंने तो उन्हें जब देखा, उदास ही देखा।
चन्द्रकुंवरि – उनके सारे जीवन की अभिलाषाओं पर ओंस पड़ गयी।
उदास क्यों न होंगी?
रुक्मिणी – उन्होने तो देवीजी से यही वरदान मांगा था।
चन्द्रकुंवरि – तो क्या जाति की सेवा गृहस्थ बनकर नहीं हो सकती? 
रुक्मिणी – जाति ही क्या, कोई भी सेवा गृहस्थ बनकर नहीं हो सकती।
गृहस्थ केवल अपने बाल-बच्चों की सेवा कर सकता है।
चन्द्रकुंवरि – करनेवाले सब कुछ कर सकते हैं, न करनेवालों के लिए सौ बहाने हैं।
एक मास और बीता।
विरजन की नई कविता स्वागत का सन्देशा लेकर बालाजी के पास पहुची परन्तु यह न प्रकट हुआ कि उन्होंने निमंत्रण स्वीकार किया या नहीं।
काशीवासी प्रतीक्षा करते–करते थक गये।
बालाजी प्रतिदिन दक्षिण की ओर बढते चले जाते थे।
निदान लोग निराश हो गये और सबसे अधीक निराशा विरजन को हुई।
एक दिन जब किसी को ध्यान भी न था कि बालाजी आयेंगे, प्राणनाथ ने आकर कहा–बहिन।
लो प्रसन्न हो जाओ, आज बालाजी आ रहे हैं।
विरजन कुछ लिख रही थी, हाथों से लेखनी छूट पडी।
माधवी उठकर द्वार की ओर लपकी।
प्राणनाथ ने हंसकर कहा – क्या अभी आ थोड़े ही गये हैं कि इतनी उद्विग्न हुई जाती हो।
माधवी – कब आयंगें इधर से हीहोकर जायंगें नए?
प्राणनाथ – यह तो नहीं ज्ञात है कि किधर से आयेंगें – उन्हें आडम्बर और धूमधाम से बडी घृणा है।
इसलिए पहले से आने की तिथि नहीं नियत की।
राजा साहब के पास आज प्रात:काल एक मनुष्य ने आकर सूचना दी कि बालाजी आ रहे हैं और कहा है कि मेरी आगवानी के लिए धूमधाम न हो, किन्तु यहां के लोग कब मानते हैं? अगवानी होगी, समारोह के साथ सवारी निकलेगी, और ऐसी कि इस नगर के इतिहास में स्मरणीय हो।
चारों ओर आदमी छूटे हुए हैं।
ज्योंही उन्हें आते देखेंगे, लोग प्रत्येक मुहल्ले में टेलीफोन द्वारा सूचना दे देंगे।
कालेज और सकूलों के विद्यार्थी वर्दियां पहने और झण्डियां लिये इन्तजार में खडे हैं घर–घर पुष्प–वर्षा की तैयारियां हो रही हैं बाजार में दुकानें सजायी जा रहीं हैं।
नगर में एक धूम सी मची हुई है।
माधवी - इधर से जायेगें तो हम रोक लेंगी।
प्राणनाथ – हमने कोई तैयारी तो की नहीं, रोक क्या लेंगे? और यह भी तो नहीं ज्ञात हैं कि किधर से जायेंगें।
विरजन – (सोचकर) आरती उतारने का प्रबन्ध तो करना ही होगा।
प्राणनाथ – हॉ अब इतना भी न होगा? मैं बाहर बिछावन आदि बिछावाता हूं।
प्राणनाथ बाहर की तैयारियों में लगे, माधवी फूल चुनने लगी, विरजन ने चांदी का थाल भी धोकर स्वच्छ किया।
सेवती और चन्द्रा भीतर सारी वस्तुएं क्रमानुसार सजाने लगीं।
माधवी हर्ष के मारे फूली न समाती थी।
बारम्बार चौक–चौंककर द्वार की ओर देखती कि कहीं आ तो नहीं गये।
बारम्बार कान लगाकर सुनती कि कहीं बाजे की ध्वनि तो नहीं आ रही है।
हृदय हर्ष के मारे धड़क रहा था।
फूल चुनती थी, किन्तु ध्यान दूसरी ओर था।
हाथों में कितने ही कांटे चुभा लिए।
फूलों के साथ कई शाखाऍं मरोड़ डालीं।
कई बार शाखाओं में उलझकर गिरी।
कई बार साड़ी कांटों में फंसा दीं उसस समय उसकी दशा बिलकुल बच्चों की-सी थी।
किन्तु विरजन का बदन बहुत सी मलिन था।
जैसे जलपूर्ण पात्र तनिक हिलने से भी छलक जाता है, उसी प्रकार ज्यों-ज्यों प्राचीन घटनाएँ स्मरण आती थी, त्यों-त्यों उसके नेत्रों से अश्रु छलक पड़ते थे।
आह! कभी वे दिन थे कि हम और वह भाई-बहिन थे।
साथ खेलते, साथ रहते थे।
आज चौदह वर्ष व्यतीत हुए, उनकास मुख देखने का सौभग्य भी न हुआ।
तब मैं तनिक भी रोती वह मेरे ऑंसू पोछतें और मेरा जी बहलाते।
अब उन्हें क्या सुधि कि ये ऑंखे कितनी रोयी हैं और इस हृदय ने कैसे-कैसे कष्ट उठाये हैं।
क्या खबर थी की हमारे भाग्य ऐसे दृश्य दिखायेंगे? एक वियोगिन हो जायेगी और दूसरा सन्यासी।
अकस्मात् माधवी को ध्यान आया कि सुवमस को कदाचित बाजाजी के आने की सुचना न हुई हो।
वह विरजन के पास आक बोली- मैं तनिक चची के यहॉँ जाती हूँ।
न जाने किसी ने उनसे कहा या नहीं? 
प्राणनाथ बाहर से आ रहे थे, यह सुनकर बोले- वहॉँ सबसे पहले सूचना दी गयीं भली-भॉँति तैयारियॉँ हो रही है।
बालाजी भी सीधे घर ही की ओर पधारेंगे।
इधर से अब न आयेंगे।
विरजन- तो हम लोगों का चलना चाहिए।
कहीं देर न हो जाए।
माधवी- आरती का थाल लाऊँ? 
विरजन- कौन ले चलेगा ? महरी को बुला लो (चौंककर) अरे! तेरे हाथों में रुधिर कहॉँ से आया?
माधवी- ऊँह! फूल चुनती थी, कॉँटे लग गये होंगे।
चन्द्रा- अभी नयी साड़ी आयी है।
आज ही फाड़ के रख दी।
माधवी- तुम्हारी बला से!
माधवी ने कह तो दिया, किन्तु ऑखें अश्रुपूर्ण हो गयीं।
चन्द्रा साधारणत: बहुत भली स्त्री थी।
किन्तु जब से बाबू राधाचरण ने जाति-सेवा के लिए नौकरी से इस्तीफा दे दिया था वह बालाजी के नाम से चिढ़ती थी।
विरजन से तो कुछ न कह सकती थी, परन्तु माधवी को छेड़ती रहती थी।
विरजन ने चन्द्रा की ओर घूरकर माधवी से कहा- जाओ, सन्दूक से दूसरी साड़ी निकाल लो।
इसे रख आओ।
राम-राम, मार हाथ छलनी कर डाले! 
माधवी- देर हो जायेगी, मैं इसी भॉँति चलूँगी।
विरजन- नही, अभी घण्टा भर से अधिक अवकाश है।
यह कहकर विरजन ने प्यार से माधवी के हाथ धोये।
उसके बाल गूंथे, एक सुन्दर साड़ी पहिनायी, चादर ओढ़ायी और उसे हृदय से लगाकर सजल नेत्रों से देखते हुए कहा- बहिन! देखो, धीरज हाथ से न जाय।
माधवी मुस्कराकर बोली- तुम मेरे ही संग रहना, मुझे सभलती रहना।
मुझे अपने हृदय पर भरोसा नहीं है।
विरजन ताड़ गई कि आज प्रेम ने उन्मत्ततास का पद ग्रहण किया है और कदाचित् यही उसकी पराकाष्ठा है।
हॉँ ! यह बावली बालू की भीत उठा रही है।
माधवी थोड़ी देर के बाद विरजन, सेवती, चन्द्रा आदि कई स्त्रीयों के संग सुवाम के घर चली।
वे वहॉँ की तैयारियॉँ देखकर चकित हो गयीं।
द्वार पर एक बहुत बड़ा चँदोवा बिछावन, शीशे और भॉँति-भाँति की सामग्रियों से सुसज्जित खड़ा था।
बधाई बज रही थी! बड़े-बड़े टोकरों में मिठाइयॉँ और मेवे रखे हुए थे।
नगर के प्रतिष्ठित सभ्य उत्तमोत्तम वस्त्र पहिने हुए स्वागत करने को खड़े थे।
एक भी फिटन या गाड़ी नहीं दिखायी देती थी, क्योंकि बालाजी सर्वदा पैदल चला करते थे।
बहुत से लोग गले में झोलियॉँ डालें हुए दिखाई देते थे, जिनमें बालाजी पर समर्पण करने के लिये रुपये-पैसे भरे हुए थे।
राजा धर्मसिंह के पॉँचों लड़के रंगीन वस्त्र पहिने, केसरिया पगड़ी बांधे, रेशमी झण्डियां कमरे से खोसें बिगुल बजा रहे थे।
ज्योंहि लोगों की दृष्टि विरजन पर पड़ी, सहस्रों मस्तक शिष्टाचार के लिए झुक गये।
जब ये देवियां भीतर गयीं तो वहां भी आंगन और दालान नवागत वधू की भांति सुसज्जित दिखे! सैकड़ो स्त्रीयां मंगल गाने के लिए बैठी थीं।
पुष्पों की राशियाँ ठौर-ठौर पड़ी थी।
सुवामा एक श्वेत साड़ी पहिने सन्तोष और शान्ति की मूर्ति बनी हुई द्वार पर खड़ी थी।
विरजन और माधवी को देखते ही सजल नयन हो गयी।
विरजन बोली- चची! आज इस घर के भाग्य जग गये।
सुवामा ने रोकर कहा- तुम्हारे कारण मुझे आज यह दिन देखने का सौभाग्य हुआ।
ईश्वर तुम्हें इसका फल दे।
दुखिया माता के अन्त:करण से यह आशीर्वाद निकला।
एक माता के शाप ने राजा दशरथ को पुत्रशोक में मृत्यु का स्वाद चखाया था।
क्या सुवामा का यह आशीर्वाद प्रभावहीन होगा? 
दोनों अभी इसी प्रकार बातें कर रही थीं कि घण्टे और शंख की ध्वनि आने लगी।
धूम मची की बालाजी आ पहुंचे।
स्त्रीयों ने मंगलगान आरम्भ किया।
माधवी ने आरती का थाल ले लिया मार्ग की ओर टकटकी बांधकर देखने लगी।
कुछ ही काल मे अद्वैताम्बरधारी नवयुवकों का समुदाय दखयी पड़ा।
भारत सभा के सौ सभ्य घोड़ों पर सवार चले आते थे।
उनके पीछे अगणित मनुष्यों का झुण्ड था।
सारा नगर टूट पड़ा।
कन्धे से कन्धा छिला जाता था मानो समुद्र की तरंगें बढ़ती चली आती हैं।
इस भीड़ में बालाजी का मुखचन्द्र ऐसा दिखायी पड़ता था मानो मेघाच्छदित चन्द्र उदय हुआ है।
ललाट पर अरुण चन्दन का तिलक था और कण्ठ में एक गेरुए रंग की चादर पड़ी हुई थी।
सुवामा द्वार पर खड़ी थी, ज्योंही बालाजी का स्वरुप उसे दिखायी दिया धीरज हाथ से जाता रहा।
द्वार से बाहर निकल आयी और सिर झुकाये, नेत्रों से मुक्तहार गूंथती बालाजी के ओर चली।
आज उसने अपना खोया हुआ लाल पाया है।
वह उसे हृदय से लगाने के लिए उद्विग्न है।
सुवामा को इस प्रकार आते देखकर सब लोग रुक गये।
विदित होता था कि आकाश से कोई देवी उतर आयी है।
चतुर्दिक सन्नाटा छा गया।
बालाजी ने कई डग आगे बढ़कर मातीजी को प्रमाण किया और उनके चरणों पर गिर पड़े।
सुवामा ने उनका मस्तक अपने अंक में लिया।
आज उसने अपना खोया हुआ लाल पाया है।
उस पर आंखों से मोतियों की वृष्टि कर रहीं है।
इस उत्साहवर्द्वक दृश्य को देखकर लोगों के हृदय जातीयता के मद में मतवाले हो गये ! पचास सहस्र स्वर से ध्वनि आयी- बालाजी की जय।
मेघ गर्जा और चतुर्दिक से पुष्पवृष्टि होने लगी।
फिर उसी प्रकार दूसरी बार मेघ की गर्जना हुई।
मुंशी शालिग्राम की जय और सहस्रों मनुष्ये स्वदेश-प्रेम के मद से मतवाले होकर दौड़े और सुवामा के चरणों की रज माथे पर मलने लगे।
इन ध्वनियों से सुवामा ऐसी प्रमुदित हो रहीं थी जैसे महुअर के सुनने से नागिन मतवाली हो जाती है।
आज उसने अपना खोया
हुआ लाल पाया है।
अमूल्य रत्न पाने से वह रानी हो गयी है।
इस रत्न के कारण आज उसके चरणों की रज लोगो के नेत्रों का अंजन और माथे का चन्दन बन रही है।
अपूर्व दृश्य था।
बारम्बार जय-जयकार की ध्वनि उठती थी और स्वर्ग के निवासियों को भातर की जागृति का शुभ-संवाद सुनाती थी।
माता अपने पुत्र को कलेजे से लगाये हुए है।
बहुत दिन के अनन्तर उसने अपना खोया हुआ लाल है, वह लाल जो उसकी जन्म-भर की कमाई था।
फूल चारों और से निछावर हो रहे है।
स्वर्ण और रत्नों की वर्षा हो रही है।
माता और पुत्र कमर तक पुष्पों के समुद्र में डूबे हुए है।
ऐसा प्रभावशाली दृश्य किसके नेत्रों ने देखा होगा।
सुवामा बालाजी का हाथ पकड़े हुए घरकी ओर चली।
द्वार पर पहुँचते ही स्त्रीयॉँ मंगल-गीत गाने लगीं और माधवी स्वर्ण रचित थाल दीप और पुष्पों से आरती करने लगी।
विरजन ने फूलों की माला-जिसे माधवी ने अपने रक्त से रंजित किया था- उनके गले में डाल दी।
बालाजी ने सजल नेत्रों से विरजन की ओर देखकर प्रणाम किया।
माधवी को बालाजी के दशर्न की कितनी अभिलाषा थी।
किन्तु इस समय उसके नेत्र पृथ्वी की ओर झुके हुए है।
वह बालाजी की ओर नहीं देख सकती।
उसे भय है कि मेरे नेत्र पृथ्वी हृदय के भेद को खोल देंगे।
उनमे प्रेम रस भरा हुआ है।
अब तक उसकी सबसे बड़ी अभिलाषा यह थी कि बालाजी का दशर्न पाऊँ।
आज प्रथम बार माधवी के हृदय में नयी अभिलाषाएं उत्पन्न हुई, आज अभिलाषाओं ने सिर उठाया है, मगर पूर्ण होने के लिए नहीं, आज अभिलाषा-वाटिका में एक नवीन कली लगी है, मगर खिलने के लिए नहीं, वरन मुरझाने मिट्टी में मिल जाने के लिए।
माधवी को कौन समझाये कि तू इन अभिलाषाओं को हृदय में उत्पन्न होने दे।
ये अभिलाषाएं तुझे बहुत रुलायेंगी।
तेरा प्रेम काल्पनिक है।
तू उसके स्वाद से परिचित है।

उन दिनों दूध की तकलीफ थी।
कई डेरी फर्मों की आजमाइश की, अहारों का इम्तहान लिया, कोई नतीजा नहीं।
दो-चार दिन तो दूध अच्छा, मिलता फिर मिलावट शुरू हो जाती।
कभी शिकायत होती दूध फट गया, कभी उसमें से नागवार बू आने लगी, कभी मक्खन के रेजे निकलते।
आखिर एक दिन एक दोस्त से कहा-भाई, आओ साझे में एक गाय ले लें, तुम्हें भी दूध का आराम होगा, मुझे भी।
लागत आधी-आधी, खर्च आधा-आधा, दूध भी आधा-आधा।
दोस्त साहब राजी हो गए।
मेरे घर में जगह न थी और गोबर वगैरह से मुझे नफरत है।
उनके मकान में काफी जगह थी इसलिए प्रस्ताव हुआ कि गाय उन्हीं के घर रहे।
इसके बदले में उन्हें गोबर पर एकछत्र अधिकार रहे।
वह उसे पूरी आजादी से पाथें, उपले बनाएं, घर लीपें, पड़ोसियों को दें या उसे किसी आयुर्वेदिक उपयोग में लाएं, इकरार करनेवाले को इसमें किसी प्रकार की आपत्ति या प्रतिवाद न होगा और इकरार करनेवाला सही होश-हवास में इकरार करता है कि वह गोबर पर कभी अपना अधिकार जमाने की कोशिश न करेगा और न किसी का इस्तेमाल करने के लिए आमादा करेगा।
दूध आने लगा, रोज-रोज की झंझट से मुक्ति मिली।
एक हफ्ते तक किसी तरह की शिकायत न पैदा हुई।
गरम-गरम दूध पीता था और खुश होकर गाता था-
रब का शुक्र अदा कर भाई जिसने हमारी गाय बनाई।
ताजा दूध पिलाया उसने लुत्फे हयात चखाया उसने।
दूध में भीगी रोटी मेरी उसके करम ने बख्शी सेरी।
खुदा की रहमत की है मूरत कैसी भोली-भाली सूरत।
. एक फारसी कहावत
मगर धीरे-धीरे यहां पुरानी शिकायतें पैदा होने लगीं।
यहां तक नौबत पहुंची कि दूध सिर्फ नाम का दूध रह गया।
कितना ही उबालो, न कहीं मलाई का पता न मिठास।
पहले तो शिकायत कर लिया करता था इससे दिल का बुखार निकल जाता था।
शिकायत से सुधार न होता तो दूध बन्द कर देता था।
अब तो शिकायत का भी मौका न था, बन्द कर देने का जिक्र ही क्या।
भिखारी का गुस्सा अपनी जान पर, पियो या नाले में डाल दो।
आठ आने रोज का नुस्खा किस्मत में लिखा हुआ।
बच्चा दूध को मुंह न लगाता, पीना तो दूर रहा।
आधों आध शक्कर डालकर कुछ दिनों दूध पिलाया तो फोड़े निकलने शुरू हुए और मेरे घर में रोज बमचख मची रहती थी।
बीवी नौकर से फरमाती-दूध ले जाकर उन्हीं के सर पटक आ।
मैं नौकर को मना करता।
वह कहतीं-अच्छे दोस्त है तुम्हारे, उसे शरम भी नहीं आती।
क्या इतना अहमक है कि इतना भी नहीं समझता कि यह लोग दूध देखकर क्या कहेंगे! गाय को अपने घर मंगवा लो, बला से बदबू आयगी, मच्छर होंगे, दूध तो अच्छा मिलेगा।
रुपये खर्चे हैं तो उसका मजा तो मिलेगा।
चड्ढा साहब मेरे पुराने मेहरबान हैं।
खासी बेतकल्लुफी है उनसे।
यह हरकत उनकी जानकारी में होती हो यह बात किसी तरह गले के नीचे नहीं उतरती।
या तो उनकी बीवी की शरारत है या नौकर की लेकिन जिक्र कैसे करूं।
और फिर उनकी बीवी से भी तो राह-रस्म है।
कई बार मेरे घर आ चुकी हैं।
मेरी बीवी जी भी उनके यहां कई बार मेहमान बनकर जा चुकी हैं।
क्या वह यकायक इतनी बेवकूफ हो जायेंगी, सरीहन आंखों में धूल झोंकेंगी! और फिर चाहे किसी की शरारत हो, मेरे लिएयह गैरमुमकिन था कि उनसे दूध की खराबी की शिकायत करता।
खैरियत यह हुई कि तीसरे महीने चड्ढा का तबादला हो गया।
मैं अकेले गाय न रख सकता था।
साझा टूट गया।
गाय आधे दामों बेच दी गई।
मैंने उस दिन इत्मीनान की सांस ली।
आखिर यह सलाह हुई कि एक बकरी रख ली जाय।
वह बीच आंगन के एक कोने में पड़ी रह सकती है।
उसे दुहने के लिए न ग्वाले की जरूरत न उसका गोबर उठाने, नांद धोने, चारा-भूसा डालने के लिए किसी अहीरिन की जरूरत।
बकरी तो मेरा नौकरभी आसानी से दुह लेगा।
थोड़ी-सी चोकर डाल दी, चलिये किस्सा तमाम हुआ।
फिर बकरी का दूध फायदेमंद भी ज्यादा है, बच्चों के लिए खास तौर पर।
जल्दी हजम होता है, न गर्मी करे न सर्दी, स्वास्थ्यवर्द्धक है।
संयोग से मेरे यहां जो पंडित जी मेरे मसौदे नकल करने आया करते थे, इन मामलों में काफी तजुर्बेकार थे।
उनसे जिक्र आया तो उन्होंने एक बकरी की ऐसी स्तुति गाई, उसका ऐसा कसीदा पढ़ा कि मैं बिन देखे ही उसका प्रेमी हो गया।
पछांही नसल की बकरी है, ऊंचे कद की, बड़े-बड़े थन जो जमीन से लगते चलते हैं।
बेहद कमखोर लेकिन बेहद दुधार।
एक वक्त में दो-ढाई सेर दूध ले लीजिए।
अभी पहली बार ही बियाई है।
पच्चीस रुपये में आ जायगी।
मुझे दाम कुछ ज्यादा मालूम हुए लेकिन पंडितजी पर मुझे एतबार था।
फरमाइश कर दी गई और तीसरे दिन बकरी आ पहुंची।
मैं देखकर उछल पड़ा।
जो-जो गुण बताये गये थे उनसे कुछ ज्यादा ही निकले।
एक छोटी-सी मिट्टी की नांद मंगवाई गई, चोकर का भी इन्तजाम हो गया।
शाम को मेरे नौकर ने दूध निकाला तो सचमुच ढाई सेर।
मेरी छोटी पतीली लबालब भर गई थी।
अब मूसलों ढोल बजायेंगे।
यह मसला इतने दिनों के बाद जाकर कहीं हल हुआ।
पहले ही यह बात सूझती तो क्यों इतनी परेशानी होती।
पण्डितजी का बहुत-बहुत शुक्रिया अदा किया।
मुझे सवेरे तड़के और शाम को उसकी सींग पकड़ने पड़ते थे तब आदमी दुह पाता था।
लेकिन यह तकलीफ इस दूध के मुकाबले में कुछ न थी।
बकरी क्या है कामधेनु है।
बीवी ने सोचा इसे कहीं नजर न लग जाय इसलिए उसके थन के लिए एक गिलाफ तैयार हुआ, इसकी गर्दन में नीले चीनी के दानों का एक माला पहनाया गया।
घर में जो कुछ जूठा बचता, देवी जी खुद जाकर उसे खिला आती थीं।
लेकिन एक ही हफ्ते में दूध की मात्रा कम होने लगी।
जरूर नजर लग गई।
बात क्या है।
पण्डितजी से हाल कहा तो उन्होंने कहा-साहब, देहात की बकरी है, जमींदार की।
बेदरेग अनाज खाती थी और सारे दिन बाग में घूमा-चरा करती थी।
यहॉँ बंधे-बंधे दूध कम हो जाये तो ताज्जुब नहीं।
इसे जरा टहला दिया कीजिए।
लेकिन शहर में बकरी को टहलाये कौन और कहां? इसलिए यह तय हुआ कि बाहर कहीं मकान लिया जाय।
वहां बस्ती से जरा निकलकर खेत और बाग है।
कहार घण्टे-दो घण्टे टहला लाया करेगा।
झटपट मकान बदला और गौ कि मुझे दफ्तर आने-जाने में तीन मील का फासला तय करना पड़ता था लेकिन अच्छा दूधमिले तो मैं इसका दुगना फासला तय करने को तैयार था।
यहां मकान खूब खुला हुआ था, मकान के सामने सहन था, जरा और बढ़कर आम और महुए का बाग।
बाग से निकलिए तो काछियों के खेत थे, किसी में आलू, किसी में गोभी।
एक काछी से तय कर लिया कि रोजना बकरी के लिए कुछ हरियाली जाया करे।
मगर इतनी कोशिश करने पर भी दूध की मात्रा में कुछ खास बढ़त नहीं हुई।
ढाई सेर की जगह मुश्किल से सेर-भर दूध निकलता था लेकिन यह तस्कीन थी कि दूध खालिस है, यही क्या कम है!
मै।
यह कभी नहीं मान सकता कि खिदमतगारी के मुकाबले में बकरी चराना ज्यादा जलील काम है।
हमारे देवताओं और नबियों का बहुत सम्मानित वर्ग गल्ले चराया करते था।
कृष्ण जी गायें चराते थे।
कौन कह सकता है कि उस गल्ले में बकरियां न रही होंगी।
हजरत ईसा और हजरत मुहम्मद दोनों ही भेड़े चराते थे।
लेकिन आदमी रूढ़ियों का दास है।
जो कुछ बुजुर्गों ने नहीं किया उसे वह कैसे करे।
नये रास्ते पर चलने के लिए जिस संकल्प और दृढ़ आस्था की जरूरत है वह हर एक में तो होती नहीं।
धोबी आपके गन्दे कपड़े धो लेगा लेकिन आपके दरवाजे पर झाड़ू लगाने में अपनी हतक समझता है।
जरायमपेशा कौमों के लोग बाजार से कोई चीज कीमत देकर खरीदना अपनी शान के खिलाफ समझते हैं।
मेरे खितमतगार को बकरी लेकर बाग में जाना बुरा मालूम होता था।
घरसे तो ले जाय लेकिन बाग में उसे छोड़कर खुद किसी पेड़ के नीचे सो जाता।
बकरी पत्तियां चर लेती थी।
मगर एक दिन उसके जी में आया कि जरा बाग से निकलकर खेतों की सैर करें।
यों वह बहुत ही सभ्य और सुसंस्कृत बकरी थी, उसके चेहरे से गम्भीरता झलकती थी।
लेकिन बाग और खेत में घुस गई आजादी नहीं है, इसे वह शायद न समझ सकी।
एक रोज किसी खेत में घुस गई और गोभी की कई क्यारियां साफ कर गई।
काछी ने देखा तो उसके कान पकड़ लिये और मेरे पास लाकर बोला-बाबजी, इस तरह आपकी बकरी हमारे खेत चरेगी तो हम तो तबाह हो जायेंगे।
आपको बकरी रखने का शौक है तो इस बांधकर रखिये।
आज तो हमने आपका लिहाज किया लेकिन फिर हमारे खेत में गई तो हम या तो उसकी टॉँग तोड़ देंगे या कानीहौज भेज देंगे।
अभी वह अपना भाषण खत्म न कर पाया था कि उसकी बीवी आ पहुंची और उसने इसी विचार को और भी जोरदार शब्दों में अदा किया-हां, हां, करती ही रही मगर रांड खेत में घुस गई और सारा खेत चौपट कर दिया, इसके पेट में भवनी बैठे! यहॉँ कोई तुम्हारा दबैल नहीं है।
हाकिम होंगे अपने घर के होंगे।
बकरी रखना है तो बांधकर रखो नहीं गला ऐंठ दूंगी!
मैं भीगी बिल्ली बना हुआ खड़ा था।
जितनी फटकर आज सहनी पड़ी उतनी जिन्दगी में कभी न सही।
और जिस धीरज से आज काम लिया अगरउसे दूसरे मौकों पर काम लिया होतातो आज आदमी होता।
कोई जवाब नहीं सूझता था।
बस यही जी चाहता थाकि बकरी का गला घोंट दूं ओर खिदमतगार को डेढ़ सौ हण्टर जमाऊं।
मेरी खामोशी से वह औरत भी शेर होती जाती थी।
आज मुझे मालूम हुआ कि किन्हीं-किन्हीं मौकों पर खामोशी नुकसानदेह साबित होती है।
खैर, मेरी बीवी ने घर में यह गुल-गपाड़ा सुना तो दरवाजे पर आ गई तो हेकड़ी से बोली-तू कानीहौज पहुंचा दे और क्या करेगी, नाहक टर्र-टर्र कर रही है, घण्टे-भर से।
जानवर ही है, एक दिन खुल गई तो क्या उसकी जान लेगी? खबरदार जो एक बात भी मुंह से निकाली।
क्यों नहीं खेत के चारों तरफ झाड़ लगा देती, कॉँटों से रूंध दे।
अपनी गती तो मानती नहीं, ऊपर से लड़ने आई है।
अभी पुलिस में इत्तला कर दें तो बंधे-बंधे फिरो।
बात कहने की इस शासनपूर्ण शैली ने उन दोनों को ठण्डा कर दिया।
लेकिन उनके चले जाने के बाद मैंने देवी जी की खूब खबर ली-गरीबों का नुकसन भी करती हो और ऊपर से रोब जमाती हो।
इसी का नाम इंसाफ है?
देवी जी ने गर्वपूर्वक उत्तर दिया-मेरा एहसान तो न मानोगे कि शैतनों को कितनी आसानी से भगा दिया, लगे उल्टे डांटने।
गंवारों को राह बतलाने का सख्ती के सिवा दूसरा कोई तरीका नहीं।
सज्जनता या उदारता उनकी समझ में नहीं आती।
उसे यह लोग कमजोरी समझते हैं और कमजोर को कोन नहीं दबाना चाहता।
खिदमतगार से जवाब तलब किया तो उसने साफ कह दिया-साहब, बकरी चराना मेरा काम नहीं है।
मैंने कहा-तुमसे बकरी चराने को कौन कहता है, जरा उसे देखते रहो करो कि किसी खेत में न जाय, इतना भी तुमसे नहीं हो सकता?
मैं बकरी नहीं चरा सकता साहब, कोई दूसरा आदमी रख लीजिए।
आखिरी मैंने खुद शाम को उसे बाग में चरा लाने का फैसला किया।
इतने जरा-से काम के लिए एक नया आदमी रखना मेरी हैसियत से बाहर था।
और अपने इस नौकर को जवाब भी नहीं देना चाहता था जिसने कई साल तक वफादारी से मेरी सेवा की थी और ईमानदार था।
दूसरे दिन में दफ्तर से जरा जल्द चला आया और चटपट बकरी को लेकर बाग में जा पहुंचा।
जोड़ों के दिन थे।
ठण्डी हवा चल रही थी।
पेड़ों के नीचे सूखी पत्तियॉँ गिरी हुई थीं।
बकरी एक पल में वह जा पहुंची।
मेरी दलेल हो रही थी, उसके पीछे-पीछे दौड़ता फिरता था।
दफ्तर से लौटकर जरा आराम किया करता था, आज यह कवायद करना पड़ी, थक गया, मगर मेहनत सफल हो गई, आज बकरी ने कुछ ज्यादा दूध पिया।
यह खयाल आया, अगर सूखी पत्तियां खाने से दूध की मात्रा बढ़ गई तो यकीनन हरी पत्तियॉँ खिलाई जाएं तो इससे कहीं बेहतर नतीजा निकले।
लेकिन हरी पत्तियॉँ आयें कहॉँ से? पेड़ों से तोडूं तो बाग का मालिक जरूर एतराज करेगा, कीमत देकर हरी पत्तियां मिल न सकती थीं।
सोचा, क्यों एक बार बॉँस के लग्गे से पत्तियां तोड़ें।
मालिक ने शोर मचाया तो उससे आरजू-मिन्नत कर लेंगे।
राजी हो गया तो खैर, नहीं देखी जायगी।
थोड़ी-सी पत्तियॉँ तोड़ लेने से पेड़ का क्या बिगड़ जाता है।
चुनाचे एक पड़ोसी से एकपतला-लम्बा बॉँस मॉँग लाया, उसमें एक ऑंकुस बॉँधा और शाम को बकरी को साथ लेकर पत्तियॉँ तोड़ने लगा।
चोर ऑंखों से इधर-उधर देखता जाता था, कहीं मालिक तो नहीं आरहा है।
अचानक वही काछी एक तरफ से आ निकला और मुझे पत्तियां तोड़ते देखकर बोला-यह क्या करते हो बाबूजी, आपके हाथ में यह लग्गा अच्छा नहीं लगता।
बकरी पालना हम गरीबों का काम है कि आप जैसे शरीफों का।
मैं कट गया, कुछ जवाब नसूझा।
इसमें क्या बुराई है, अपने हाथ से अपना काम करने में क्या शर्म वगैरह जवाब कुछ हलके, बेहकीकत, बनावटी मालूम हुए।
सफेदपोशी के आत्मगौरव के जबान बन्द कर दी।
काछी ने पास आकर मेरे हाथ से लग्गा ले लिया और देखते-देखते हरी पत्तियों का ढेर लगा दिया और पूछा-पत्तियॉँ कहॉँ रख जाऊं?
मैंने झेंपते हुए कहा-तुम रहने दो? मैं उठा ले जाऊंगा।
उसने थोड़ी-सी पत्तियॉं बगल में उठा लीं और बोला-आप क्या पत्तियॉँ रखने जायेंगे, चलिए मैं रख आऊं।
मैंने बरामदे में पत्तियॉँ रखवा लीं।
उसी पेड़ के नीचे उसकी चौगुनी पत्तियां पड़ी हुई थी।
काछी ने उनका एक गट्ठा बनाया और सर पर लादकर चला गया।
अब मुझे मालूम हुआ, यह देहाती कितने चालाक होते हैं।
कोई बात मतलब से खाली नहीं।
मगर दूसरे दिन बकरी को बाग में ले जाना मेरे लिए कठिन हो गया।
काछी फिर देखेगा और न जाने क्या-क्या फिकरे चुस्त करे।
उसकी नजरों में गिर जाना मुंह से कालिख लगाने से कम शर्मनाक न था।
हमारे सम्मान और प्रतिष्ठा की जो कसौटी लोगों ने बना रक्खी है, हमको उसका आदर करना पड़ेगा, नक्कू बनकर रहे तो क्या रहे।
लेकिन बकरी इतनी आसानी से अपनी निर्द्वन्द्व आजाद चहलकदमी से हाथ न खींचना चाहती थी जिसे उसने अपने साधारण दिनचर्या समझना शुरू कर दिया था।
शाम होते ही उसने इतने जोर-शोर से प्रतिवाद का स्वर उठायया कि घर में बैठना मुश्किल हो गय।
गिटकिरीदार मे-मे का निरन्तर स्वर आ-आकर कान के पर्दों को क्षत-विक्षत करने लगा।
कहां भाग जाऊं? बीवी ने उसे गालियां देना शुरू कीं।
मैंने गुससे में आकर कई डण्डे रसीदे किये, मगर उसे सत्याग्रह स्थागित न करना था न किया।
बड़े संकट में जान थी।
आखिर मजबूर हो गया।
अपने किये का, क्या इलाज! आठ बजे रात, जाड़ों के दिन।
घर से बाहर मुंह निकालना मुश्किल और मैं बकरी को बाग में टहला रहा था और अपनी किस्मत को कोस रहा था।
अंधेरे में पांव रखते मेरी रूह कांपती है।
एक बार मेरे सामने से एक सांप निकल गया था।
अगर उसके ऊपर पैर पड़ जाता तो जरूर काट लेता।
तब से मैं अंधेरे में कभी न निकलता था।
मगर आज इस बकरी के कारण मुझे इस खतरे का भी सामना करना पड़ा।
जरा भी हवा चलती और पत्ते खड़कते तो मेरी आंखें ठिठुर जातीं और पिंडलियां कॉँपने लगतीं।
शायद उस जन्म में मैं बकरी रहा हूंगा और यह बकरी मेरी मालकिन रही होगी।
उसी का प्रायश्चित इस जिन्दगी में भोग रहा था।
बुरा हो उस पण्डित का, जिसने यह बला मेरे सिर मढी।
गिरस्ती भी जंजाल है।
बच्चा न होता तो क्यों इस मूजी जानवर की इतनी खुशामद करनी पड़ती।
और यह बच्चा बड़ा हो जायगा तो बात न सुनेगा, कहेगा, आपने मेरे लिए क्या किया है।
कौन-सी जायदाद छोड़ी है! यह सजा भुगतकर नौ बजे रात को लौटा।
अगररात को बकरी मर जाती तो मुझे जरा भी दु:ख न होता।
दूसरे दिन सुबह से ही मुझे यह फिक्र सवार हुई कि किसी तरह रात की बेगार से छुट्टी मिले।
आज दफ्तर में छुट्टी थी।
मैंने एक लम्बी रस्सी मंगवाई और शाम को बकरी के गले में रस्सी डाल एक पेड़ की जड़ से बांधकर सो गया-अब चरे जितना चाहे।
अब चिराग जलते-जलते खोल लाऊंगा।
छुट्टी थी ही, शाम को सिनेमा देखने की ठहरी।
एक अच्छा-सा खेल आया हुआ था।
नौकर को भी साथ लिया वर्ना बच्चे को कौन सभालाता।
जब नौ बजे रात को घर लोटे और में लालटेन लेकर बकरी लेनो गया तो क्या देखता हूं कि उसने रस्सी को दो-तीन पेड़ों से लपेटकर ऐसा उलझा डाला है कि सुलझना मुश्किल है।
इतनी रस्सी भी न बची थी कि वह एक कदम भी चल सकती।
लाहौलविकलाकूवत, जी में आया कि कम्बख्त को यहीं छोड़ दूं, मरती है तो मर जाय, अब इतनी रात को लालटेन की रोशनी में रस्सी सुलझाने बैठे।
लेकिन दिल न माना।
पहले उसकी गर्दन से रस्सी खोली, फिर उसकी पेंच-दर-पेंच ऐंठन छुड़ाई, एक घंटा लग गया।
मारे सर्दी के हाथ ठिठुरे जाते थे और जी जल रहा था वह अलग।
यह तरकीब।
और भी तकलीफदेह साबित हुई।
अब क्या करूं, अक्ल काम न करती थी।
दूध का खयाल न होता तो किसी को मुफ्त दे देता।
शाम होते ही चुड़ैल अपनी चीख-पुकार शुरू कर देगी और घर में रहना मुश्किल हो जायगा, और आवाज भी कितनी कर्कश और मनहूस होती है।
शास्त्रों में लिखा भी है, जितनी दूर उसकी आवाज जाती है उतनी दूर देवता नहीं आते।
स्वर्ग की बसनेवाली हस्तियां जो अप्सराओं के गाने सुनने की आदी है, उसकी कर्कश आवाज से नफरत करें तो क्या ताज्जुब! मुझ पर उसकी कर्ण कटु पुकारों को ऐसा आंतक सवार था कि दूसरे दिन दफ्तर से आते ही मैं घर से निकल भागा।
लेकिन एक मील निकल जाने पर भी ऐसा लग रहा था कि उसकी आवाज मेरा पीछा किये चली आती है।
अपने इस चिड़चिड़ेपन पर शर्म भी आ रही थी।
जिसे एक बकरीरखने की भी सामर्थ्य न हो वह इतना नाजुक दिमाग क्यों बने और फिर तुम सारी रात तो घर से बाहर रहोगे नहीं, आठ बजे पहुंचोगे तो क्या वह गीत तुम्हारा स्वागत न करेगा?
सहसा एक नीची शाखोंवाला पेड़ देखकर मुझे बरबस उस पर चढ़ने की इच्छा हुई।
सपाट तनों पर चढ़ना मुश्किल होता है, यहां तो छ: सात फुट की ऊंचाई पर शाखें फूट गयी थीं।
हरी-हरी पत्तियों से पेड़ लदा खड़ा था और पेड़ भी था गूलर का जिसकी पत्तियों से बकरियों को खास प्रेम है।
मैं इधर तीस साल से किसी रुख पर नहीं चढ़ा।
वहआदत जाती रही।
इसलिए आसान चढ़ाई के बावजूद मेरे पांव कांप रहे थे पर मैंने हिम्मत न हारी और पत्तियों तोड़-तोड़ नीचे गिराने लगा।
यहां अकेले में कौन मुझे देखता है कि पत्तियां तोड़ रहा हूं।
अभी अंधेरा हुआ जाता है।
पत्तियों का एक गट्ठा बगल में दबाऊंगा और घर जा पहुंचूंगा।
अगर इतने पर भी बकरी ने कुछ चीं-चपड़ की तो उसकी शामत ही आ जायगी।
मैं अभी ऊपर ही था कि बकरियों और भेड़ों काएक गोल न जाने किधर से आ निकला और पत्तियों पर पिल पड़ा।
मैं ऊपर से चीख रहा हूं मगर कौन सुनता है।
चरवाहे का कहीं पता नहीं ।
कहीं दुबक रहा होगा कि देख लिया जाऊंगा तो गालियां पड़ेंगी।
झल्लाकर नीचे उतरने लगा।
एक-एक पल में पत्तियां गायब होती जाती थी।
उतरकर एक-एक की टांग तोडूंगा।
यकायक पांव फिसला और मैं दस फिट की ऊंचाई से नीचे आ रहा।
कमर में ऐसी चोट आयी कि पांच मिनट तक आंखों तले अंधेरा छा गया।
खैरियत हुई कि और ऊपर से नहीं गिरा, नहीं तो यहीं शहीद हो जाता।
बारे, मेरे गिरने के धमाके से बकरियां भागीं और थोड़ी-सी पत्तियां बच रहीं।
जब जरा होश ठिकाने हुए तो मैंने उन पत्तियों को जमा करके एक गट्ठा बनाया और मजदूरों की तरह उसे कंधे पर रखकर शर्म की तरह छिपाये घर चला।
रास्ते में कोई दुर्घटना न हुई।
जब मकान कोई चार फलांग रह गया और मैंने कदम तेज किये कि कहीं कोई देख न ले तो वह काछी समाने से आता दिखायी दिया।
कुछ न पूछो उस वक्त मेरी क्या हालत हुई।
रास्ते के दोनो तरफ खेतों की ऊंची मेड़ें थीं जिनके ऊपर नागफनी निकलेगा और भगवान् जाने क्या सितम ढाये।
कहीं मुड़ने का रास्ता नहीं और बदल ली और सिर झुकाकर इस तरह निकल जाना चाहता था कि कोई मजदूर है।
तले की सांस तले थी, ऊपर की ऊपर, जैसे वह काछी कोई खूंखार शोरहो।
बार-बार ईश्वर को याद कर रहा था कि हे भगवान्, तू ही आफत के मारे हुओं का मददगार है, इस मरदूद की जबान बन्द कर दे।
एक क्षण के लिए, इसकी आंखों की रोशनी गायब कर दे...आह, वह यंत्रणा का क्षण जब मैं उसके बराबर एक गज के फासले से निकला! एक-एक कदम तलवार की धार पर पड़ रहा था शैतानी आवाज कानों में आयी-कौन है रे, कहां से पत्तियां तोड़े लाता है!
मुझे मालूम हुआ, नीचे से जमीन निकल गयी है और मैं उसके गहरे पेट में जा पहुंचा हूं।
रोएं बर्छियां बने हुए थे, दिमाग में उबाल-सा आ रहा था, शरीर को लकवा-सा मार गया, जवाब देने का होश न रहा।
तेजी से दो-तीन कदम आगे बढ़ गया, मगर वह ऐच्छिक क्रिया न थी, प्राण-रक्षा की सहज क्रिया थी कि एक जालिम हाथ गट्ठे पर पड़ा और गट्ठा नीचे गिर पड़ा।
फिर मुझे याद नहीं, क्या हुआ।
मुझे जब होश आया तो मैं अपने दरवाजे पर पसीने से तर खड़ा था गोया मिरगी के दौरे के बाद उठा हूं।
इस बीच मेरी आत्मा पर उपचेतना का आधिपत्य था और बकरी की वह घृणित आवाज, वह कर्कश आवाज, वह हिम्मत तोड़नेवाली आवाज, वह दुनिया की सारी मुसीबतों का खुलसा, वह दुनिया की सारी लानतों की रूह कानों में चुभी जा रही थी।
बीवी ने पूछा-आज कहां चले गये थे? इस चुड़ैल को जरा बाग भी न ले गये,जीना मुहाल किये देती है।
घर से निकलकर कहां चली जाऊ!
मैंने इत्मीनान दिलाया-आज चिल्ला लेने दो, कल सबसे पहला यह काम करूंगा कि इसे घर से निकाल बाहर करूंगा, चाहे कसाई को देना पड़े।
और लोग न जाने कैसे बकरियां पालते हैं।
बकरी पालने के लिए कुत्ते का दिमाग चाहिए।
सुबह को बिस्तर से उठकर इसी फिक्र में बैठा था कि इस काली बलासे क्योंकर मुक्ति मिले कि सहसा एक गड़रिया बकरियों का एक गल्ला चराता हुआ आ निकला।
मैंने उसे पुकारा और उससे अपनी बकरी को चराने की बात कही।
गड़रिया राजी हो गया।
यही उसका काम था।
मैंने पूछा-क्या लोगे?
आठ आने बकरी मिलते हैं हजूर।
मैं एक रुपया दूंगा लेकिन बकरी कभी मेरे सामने न आवे।
गड़रिया हैरत में रह गया-मरकही है क्या बाबूजी?
नही, नहीं, बहुत सीधी है, बकरी क्या मारेगी, लेकिन मैं उसकी सूरत नहीं देखना चाहता।
अभी तो दूध देती है? 
हां, सेर-सवा सेर दूध देती है।
दूध आपके घर पहुंच जाया करेगा।
तुम्हारी मेहरबानी।
जिस वक्त बकरी घर से निकली है मुझे ऐसा मालूम हुआ कि मेरे घर का पाप निकला जा रहा है।
बकरी भी खुश थी गोया कैद से छूटी है, गड़रिये ने उसी वक्त दूध निकाला और घर में रखकर बकरी को लिये चला गया।
ऐसा बेगराज गाहक उसे जिन्दगी में शायद पहली बार ही मिला होगा।
एक हफ्ते तक दूध थोड़ा-बहुत आता रहा फिर उसकी मात्रा कम होने लगी, यहां तक कि एक महीना खतम होते-होते दूध बिलकुल बन्द हो गया।
मालूम हुआ बकरी गाभिन हो गयी है।
मैंने जरा भी एतराज न किया काछी के पास गाय थी, उससे दूध लेने लगा।
मेरा नौकर खुद जाकर दुह लाता था।
कई महीने गुजर गये।
गड़रिया महीने में एक बार आकर अपना रुपया ले जाता।
मैंने कभी उससे बकरी का जिक्र न किया।
उसके खयाल ही से मेरी आत्मा कांप जाती थी।
गड़रिये को अगर चेहरे का भाव पढ़ने की कला आती होती तो वह बड़ी आसानी से अपनी सेवा का पुरस्कार दुगना कर सकता था।
एक दिन मैं दरवाजे पर बैठा हुआ था कि गड़रिया अपनी बकरियों का गल्ला लिये आ निकला।
मैं उसका रुपया लाने अन्दर गया, कि क्या देखता हूं मेरी बकरी दो बच्चों के साथ मकान में आ पहुंची।
वह पहले सीधी उस जगह गयी जहां बंधा करती थी फिर वहां से आंगन में आयी और शायद परिचय दिलाने के लिए मेरी बीवी की तरफ ताकने लगी।
उन्होंने दौड़कर एक बच्चे को गोद में ले लिया और कोठरी में जाकर महीनों का जमा चोकर निकाल लायीं और ऐसी मुहब्बत से बकरी को खिलाने लगीं कि जैसे बहुत दिनों की बिछुड़ी हुई सहेली आ गयी हो।
न व पुरानी कटुता थी न वह मनमुटाव।
कभी बच्चे को चुमकारती थीं।
कभी बकरी को सहलाती थीं और बकरी डाकगड़ी की रफ्तार से चोकर उड़ा रही थी।
तब मुझसे बोलीं-कितने खूबसूरत बच्चे है!
हां, बहुत खूबसूरत।
जी चाहता है, एक पाल लूं।
अभी तबियत नहीं भरी? 
तुम बड़े निर्मोही हो।
चोकर खत्म हो गया, बकरी इत्मीनान से विदा हो गयी।
दोनों बच्चे भी उसके पीछे फुदकते चले गये।
देवी जी आंख में आंसू भरे यह तमाशा देखती रहीं।
गड़रिये ने चिलम भरी और घर से आग मांगने आया।
चलते वक्त बोला-कल से दूध पहुंचा दिया करूंगा।
मालिक।
देवीजी ने कहा-और दोनों बच्चे क्या पियेंगे?
बच्चे कहां तक पियेंगे बहूजी।
दो सेर दूध अच्छा न होता था, इस मारे नहीं लाया।
मुझे रात को वह मर्मान्तक घटना याद आ गयी।
मैंने कहा-दूध लाओ या न लाओ, तुम्हारी खुशी, लेकिन बकरी को इधर न लाना।
उस दिन से न वह गड़रिया नजर आया न वह बकरी, और न मैंने पता लगाने की कोशिश की।
लेकिन देवीजी उसके बच्चों को याद करके कभी-कभी आंसू बहा रोती हैं।

मानसरोवर भाग- 
पंडित बालकराम शास्त्री की धर्मपत्नी माया को बहुत दिनों से एक हार की लालसा थी और वह सैकड़ों ही बार पंडितजी से उसके लिए आग्रह कर चुकी थीं, किन्तु पंडितजी हीला-हवाला करते रहते थे ।
यह तो साफ़-साफ़ न कहते थे कि मेरे पास रूपये नहीं हैं—इससे उनके पराक्रम में बट्टा लगता था—तर्कनाओं की शरण लिया करते थे ।
गहनों से कुछ लाभ नहीं, एक तो धातु अच्छी नहीं मिलती, उस पर सोनार रुपऐ के आठ-आठ आने कर देता है, और सबसे बड़ी बात यह कि घर में गहने रखना चोरों को नेवता देना है ।
घड़ी-भर के श्रृगांर के लिए इतनी विपत्ति सिर पर लेना मूर्खों का काम है ।
बेचारी माया तर्क–शास्त्र न पढ़ी थी, इन युक्तियों के सामने निरूत्तर हो जाती थी ।
पड़ोसिनों को देख-देखकर उसका जी ललचा करता था, पर दुःख किससे कहे ? यदि पंडितजी ज्यादा मेहनत करने के योग्य होते तो यह मुश्किल आसान हो जाती ।
पर वे आलसी जीव थे, अधिकांश समय भोजन और विश्राम में व्यतीत किया करते थे ।
पत्नीजी की कटूक्तियाँ सुननी मंजूर थीं, लेकिन निद्रा की मात्रा में कमी न कर सकते थे।
एक दिन पंडितजी पाठशाला से आये तो देखा कि माया के गले में सोने का हार विराज रहा है।
हार की चमक से उसकी मुख-ज्योति चमक उठी थी।
उन्होंने उसे कभी इतनी सुन्दर न समझा था।
पूछा –यह हार किसका है?
माया बोली—पड़ोस में जो बाबूजी रहते हैं, उन्हीं की स्त्री का है।
आज उनसे मिलने गयी थी, यह हार देखा , बहुत पसंद आया।
तुम्हें दिखाने के लिए पहन कर चली आई।
बस, ऐसा ही एक हार मुझे बनवा दो।
पंडित—दूसरे की चीज नाहक माँग लायीं।
कहीं चोरी हो जाए तो हार तो बनवाना ही पड़े, उपर से बदनामी भी हो।
माया—मैं तो ऐसा ही हार लूगी।
तोले का है।
पंडित—फिर वही जिद।
माया—जब सभी पहनती हैं, तो मै ही क्यों न पहनूं?
पंडित—सब कुएं में गिर पड़ें तो तुम भी कुएं में गिर पड़ोगी।
सोचो तो, इस वक्त इस हार के बनवाने में रुपये लगेंगे।
अगर रु प्रति सैकड़ा ब्याज रख लिया जाए तो वर्ष मे रू के लगभग रु हो जायेगें।
लेकिन वर्ष में तुम्हारा हार मुश्किल से रू का रह जायेगा।
इतना बड़ा नुकसान उठाकर हार पहनने से क्या सुख? यह हार वापस कर दो , भोजन करो और आराम से पड़ी रहो।
यह कहते हुए पंडितजी बाहर चले गये।
रात को एकाएक माया ने शोर मचाकर कहा –चोर, चोर, हाय, घर में चोर , मुझे घसीटे लिए जाते हैं।
पंडितजी हकबका कर उठे और बोले-कहाँ, कहाँ? दौड़ो,दौड़ो।
माया—मेरी कोठारी में गया है।
मैनें उसकी परछाईं देखी ।
पंडित—लालटेन लाओ, जरा मेरी लकड़ी उठा लेना।
माया—मुझसे तो डर के उठा नहीं जाता।
कई आदमी बाहर से बोले—कहाँ है पंडितजी, कोई सेंध पड़ी है क्या?
माया—नहीं, नहीं, खपरैल पर से उतरे हैं।
मेरी नींद खुली तो कोई मेरे ऊपर झुका हुआ था।
हाय राम! यह तो हार ही ले गया! पहने-पहने सो गई थी ! मुए ने गले से निकाल लिया ।
हाय भगवान !
पंडित—तुमने हार उतार क्यों न दिया था?
माया-मै क्या जानती थी कि आज ही यह मुसीबत सिर पड़नेवाली है, हाय भगवान् !
पंडित—अब हाय-हाय करने से क्या होगा? अपने कर्मों को रोओ।
इसीलिए कहा करता था कि सब घड़ी बराबर नहीं जाती, न जाने कब क्या हो जाए।
अब आयी समझ में मेरी बात, देखो, और कुछ तो न ले गया? 
पड़ोसी लालटेन लिए आ पहुंचे।
घर में कोना-कोना देखा।
करियाँ देखीं, छत पर चढ़कर देखा, अगवाड़े-पिछवाड़े देखा, शौच गृह में झाँका, कहीं चोर का पता न था।
एक पड़ोसी—किसी जानकार आदमी का काम है।
दूसरा पड़ोसी—बिना घर के भेदिये के कभी चोरी होती ही नहीं।
और कुछ तो नहीं ले गया?
माया—और तो कुछ नहीं गया।
बरतन सब पड़े हुए हैं।
सन्दूक भी बन्द पड़े है।
निगोड़े को ले ही जाना था तो मेरी चीज़ें ले जाता ।
परायी चीज़ ठहरी।
भगवान् उन्हें कौन मुँह दिखाऊँगी।
पंडित—अब गहने का मजा मिल गया न?
माया—हाय, भगवान्, यह अपजस बदा था।
पंडित—कितना समझा के हार गया, तुम न मानीं, न मानीं।
बात की बात में रू निकल गए, अब देखूँ भगवान कैसे लाज रखते हैं।
माया—अभागे मेरे घर का एक-एक तिनका चुन ले जाते तो मुझे इतना दु:ख न होता।
अभी बेचारी ने नया ही बनावाया था।
पंडित—खूब मालूम है, तोले का था?
माया— ही तोले को तो कहती थी? 
पंडित—बधिया बैठ गई, और क्या?
माया—कह दूँगी घर में चोरी हो गयी।
क्या जान लेंगी? अब उनके लिए कोई चोरी थोड़े ही करने जायेगा।
पंडित तुम्हारे घर से चीज गयी, तुम्हें देनी पड़ेगी।
उन्हें इससे क्या प्रयोजन कि चोर ले गया या तुमने उठाकर रख लिया।
पतियाएँगी ही नहीं।
माया–तो इतने रूपये कहाँ से आएँगे? 
पंडित—कहीं न कहीं से तो आएँगे ही,नहीं तो लाज कैसे रहेगी, मगर की तुमने बड़ी भूल ।
माया—भगवान् से मँगनी की चीज भी न देखी गयी।
मुझे काल ने घेरा था, नहीं तो इस घड़ी भर गले में डाल लेने से ऐसा कौन-सा बड़ा सुख मिल गया? मै हूँ ही अभागिनी।
पंडित—अब पछताने और अपने को कोसने से क्या फायदा? चुप हो के बैठो, पड़ेसिन से कह देना, घबराओ नहीं, तुम्हारी चीज़ जब तक लौटा न देंगें, तब तक हमें चैन न आयेगा।
पंडित बालकराम को अब नित्य यही चिंता रहने लगी कि किसी तरह हार बने।
यों अगर टाट उलट देते तो कोई बात न थी ।
पड़ोसिन को सन्तोष ही करना पड़ता, ब्राह्मण से डाँड कौन लेता , किन्तु पंडितजी ब्राह्मणत्व के गौरव को इतने सस्ते दामों न बेचना चाहते थे।
आलस्य छोड़कर धनोपार्जन में दत्तचित्त हो गये।
छ: महीने तक उन्होंने दिन को दिन और रात को रात नहीं जाना।
दोपहर को सोना छोड़ दिया, रात को भी बहुत देर तक जागते।
पहले केवल एक पाठशाला में पढ़ाया करते थे।
इसके सिवा वह ब्राह्मण के लिए खुले हुए एक सौ एक व्यवसायों में सभी को निंदनिय समझते थे।
अब पाठशाला से आकर संध्या समय एक जगह भगवत् की कथा' कहने जाते, वहाँ से लौट कर -12बजे रात तक जन्म कुण्डलियाँ, वर्ष-फल आदि बनाया करते।
प्रात:काल मन्दिर में दुर्गा जी का पाठ' करते ।
माया पंडितजी का अध्यवसाय देखकर कभी-कभी पछताती कि कहाँ-से-कहाँ मैंने यह विपत्ति सिर पर ली ।
कहीं बीमार पड जायें तो लेने के देने पड़ें ।
उनका शरीर क्षीण होते देखकर उसे अब यह चिनता व्यथित करने लगी।
यहाँ तक कि पाँच महीने गुज़र गए।
एक दिन संध्या समय वह दिया-बत्ती करने जा रही थी कि पंडितजी आये, जेब से पुड़िया निकाल कर उसके सामने फेंक दी और बोले—लो, आज तुम्हारे ऋण से मुक्त हो गया।
माया ने पुड़िया खोली, तो उसमें सोने का हार था, उसकी चमक-दमक, उसकी सुन्दर बनावट देखकर उसके अन्त:स्थल में गुदगदी –सी होने लगी ।
मुख पर आन्नद की आभा दौड़ गई।
उसने कातर नेत्रों से देखकर पूछा—खुश होकर दे रहे हो या नाराज होकर ?
पंडित--इससे क्या मतलब ? ऋण तो चुकाना ही पड़ेगा, चाहे खुशी से हो या नाखुशी से।
माया--यह ऋण नहीं है।
पंडित--और क्या है ?
माया--बदला भी नहीं है।
पंडित--फिर क्या है ?
माया--तुम्हारी … निशानी?
पंडित--तो क्या ऋण के लिए कोई दूसरा हार बनवाना पड़ेगा?
माया--नहीं-नहीं, वह हार चारी नहीं गया था।
मैनें झूठ-मूठ शोर मचाया था।
पंडित--सच?
माया--हां, सच कहती हूँ।
पंडित--मेरी कसम?
माया--तुम्हारे चरण छूकर कहती हूँ।
पंडित--तो तमने मुझसे कौशल किया था?
माया-- हाँ ।
पंडित--तुम्हे मालूम है, तुम्हारे कौशल का मुझे क्या मूल्य देना पड़ा ?
माया-- रु से ऊपर ?
पंडित--बहुत ऊपर ! इसके लिए मुझे अपने आत्मस्वातंत्रय को बलिदान करना पड़ा।

मुन्नी जिस वक्त दिलदारनगर में आयी, उसकी उम्र पांच साल से ज्यादा न थी।
वह बिलकुल अकेली न थी, माँ-बाप दोनों न मालूम मर गये या कहीं परदेस चले गये थे।
मुत्री सिर्फ इतना जानती थी कि कभी एक देवी उसे खिलाया करती थी और एक देवता उसे कंधे पर लेकर खेतों की सैर कराया करता था।
पर वह इन बातों का जिक्र कुछ इस तरह करती थी कि जैसे उसने सपना देखा हो।
सपना था या सच्ची घटना, इसका उसे ज्ञान न था।
जब कोई पूछता तेरे मॉँ-बाप कहां गये ? तो वह बेचारी कोई जवाब देने के बजाय रोने लगती और यों ही उन सवालों को टालने के लिए एक तरफ हाथ उठाकर कहती—ऊपर।
कभी आसमान की तरफ़ देखकर कहती—वहां।
इस ऊपर और वहां से उसका क्या मतलब था यह किसी को मालूम न होता।
शायद मुन्नी को यह खुद भी मालूम न था।
बस, एक दिन लोगों ने उसे एक पेड़ के नीचे खेलते देखा और इससे ज्यादा उसकी बाबत किसी को कुछ पता न था।
लड़की की सूरत बहुत प्यारी थी।
जो उसे देखता, मोह जाता।
उसे खाने-पीने की कुछ फ़िक्र न रहती।
जो कोई बुलाकर कुछ दे देता, वही खा लेती और फिर खेलने लगती।
शक्ल-सूरज से वह किसी अच्छे घर की लड़की मालूम होती थी।
ग़रीब-से-ग़रीब घर में भी उसके खाने को दो कौर और सोने को एक टाट के टुकड़े की कमी न थी।
वह सबकी थी, उसका कोई न था।
इस तरह कुछ दिन बीत गये।
मुन्नी अब कुछ काम करने के क़ाबिल हो गयी।
कोई कहता, ज़रा जाकर तालाब से यह कपड़े तो धो ला।
मुन्नी बिना कुछ कहे-सुने कपड़े लेकर चली जाती।
लेकिन रास्ते में कोई बुलाकर कहता, बेटी, कुऍं से दो घड़े पानी तो खींच ला, तो वह कपड़े वहीं रखकर घड़े लेकर कुऍं की तरफ चल देती।
जरा खेत से जाकर थोड़ा साग तो ले आ और मुन्नी घड़े वहीं रखकर साग लेने चली जाती।
पानी के इन्तज़ार में बैठी हुई औरत उसकी राह देखते-देखते थक जाती।
कुऍं पर जाकर देखती है तो घड़े रखे हुए हैं।
वह मुन्नी को गालियॉँ देती हुई कहती, आज से इस कलमुँही को कुछ खाने को न दूँगी।
कपड़े के इन्तज़ार में बैठी हुई औरत उसकी राह देखते-देखते थक जाती और गुस्से में तालाब की तरफ़ जाती तो कपड़े वहीं पड़े हुए मिलते।
तब वह भी उसे गालियॉँ देकर कहती, आज से इसको कुछ खाने को न दूँगी।
इस तरह मुन्नी को कभी-कभी कुछ खाने को न मिलता और तब उसे बचपन याद आता, जब वह कुछ काम न करती थी और लोग उसे बुलाकर खाना खिला देते थे।
वह सोचती किसका काम करुँ, किसका न करुँ जिसे जवाब दूँ वही नाराज़ हो जायेगा।
मेरा अपना कौन है, मैं तो सब की हूँ।
उसे ग़रीब को यह न मालूम था कि जो सब का होता है वह किसी का नहीं होता।
वह दिन कितने अच्छे थे, जब उसे खाने-पीने की और किसी की खुशी या नाखुशी की परवाह न थी।
दुर्भाग्य में भी बचपन का वह समय चैन का था।
कुछ दिन और बीते, मुन्नी जवान हो गयी।
अब तक वह औरतों की थी, अब मर्दो की हो गयी।
वह सारे गॉँव की प्रेमिका थी पर कोई उसका प्रेमी न था।
सब उससे कहते थे—मैं तुम पर मरता हूँ, तुम्हारे वियोग में तारे गिनता हूँ, तुम मेरे दिलोजान की मुराद हो, पर उसका सच्चा प्रेमी कौन है, इसकी उसे खबर न होती थी।
कोई उससे यह न कहता था कि तू मेरे दुख-दर्द की शरीक हो जा।
सब उससे अपने दिल का घर आबाद करना चाहते थे।
सब उसकी निगाह पर, एक मद्धिम-सी मुस्कराहट पर कुर्बान होना चाहते थे; पर कोई उसकी बाँह पकड़नेवाला, उसकी लाज रखनेवाला न था।
वह सबकी थी, उसकी मुहब्बत के दरवाजे सब पर खुले हुए थे ; पर कोई उस पर अपना ताला न डालता था जिससे मालूम होता कि यह उसका घर है, और किसी का नहीं।
वह भोली-भाली लड़की जो एक दिन न जाने कहॉँ से भटककर आ गयी थी, अब गॉँव की रानी थी।
जब वह अपने उत्रत वक्षों को उभारकर रुप-गर्व से गर्दन उठाये, नजाकत से लचकती हुई चलती तो मनचले नौजवान दिल थामकर रह जाते, उसके पैरों तले ऑंखें बिछाते।
कौन था जो उसके इशारे पर अपनी जान न निसार कर देता।
वह अनाथ लड़की जिसे कभी गुड़ियॉँ खेलने को न मिलीं, अब दिलों से खेलती थी।
किसी को मारती थी।
किसी को जिलाती थी, किसी को ठुकराती थी, किसी को थपकियॉँ देती थी, किसी से रुठती थी, किसी को मनाती थी।
इस खेल में उसे क़त्ल और खून का-सा मज़ा मिलता था।
अब पॉँसा पलट गया था।
पहले वह सबकी थी, कोई उसका न था; अब सब उसके थे, वह किसी की न थी।
उसे जिसे चीज़ की तलाश थी, वह कहीं न मिलती थी।
किसी में वह हिम्मत न थी जो उससे कहता, आज से तू मेरी है।
उस पर दिल न्यौछावर करने वाले बहुतेरे थे, सच्चा साथी एक भी न था।
असल में उन सरफिरों को वह बहुत नीची निगाह से देखती थी।
कोई उसकी मुहब्बत के क़ाबिल नहीं था।
ऐसे पस्त-हिम्मतों को वह खिलौनों से ज्यादा महत्व न देना चाहती थी, जिनका मारना और जिलाना एक मनोरंजन से अधिक कुछ नहीं।
जिस वक्त़ कोई नौजवान मिठाइयों के थाल और फूलों के हार लिये उसके सामने खड़ा हो जाता तो उसका जी चाहता; मुंह नोच लूँ।
उसे वह चीजें कालकूट हलाहल जैसी लगतीं।
उनकी जगह वह रुखी रोटियॉँ चाहती थी, सच्चे प्रेम में डूबी हुई।
गहनों और अशर्फियों के ढेर उसे बिच्छू के डंक जैसे लगते।
उनके बदले वह सच्ची, दिल के भीतर से निकली हुई बातें चाहती थी जिनमें प्रेम की गंध और सच्चाई का गीत हो।
उसे रहने को महल मिलते थे, पहनने को रेशम, खाने को एक-से-एक व्यंजन, पर उसे इन चीजों की आकांक्षा न थी।
उसे आकांक्षा थी, फूस के झोंपड़े, मोटे-झोटे सूखे खाने।
उसे प्राणघातक सिद्धियों से प्राणपोषक निषेध कहीं ज्यादा प्रिय थे, खुली हवा के मुकाबले में बंद पिंजरा कहीं ज्यादा चाहेता ! 
एक दिन एक परदेसी गांव में आ निकला।
बहुत ही कमजोर, दीन-हीन आदमी था।
एक पेड़ के नीचे सत्तू खाकर लेटा।
एकाएक मुन्नी उधर से जा निकली।
मुसाफ़िर को देखकर बोली—कहां जाओगे ?
मुसाफिर ने बेरुखी से जवाब दिया- जहन्नुम ! 
मुन्नी ने मुस्कराकर कहा- क्यों, क्या दुनिया में जगह नहीं ?
औरों के लिए होगी, मेरे लिए नहीं।
दिल पर कोई चोट लगी है ? 
मुसाफिर ने ज़हरीली हंसी हंसकर कहा- बदनसीबों की तक़दीर में और क्या है ! रोना-धोना और डूब मरना, यही उनकी जिन्दगी का खुलासा है।
पहली दो मंजिल तो तय कर चुका, अब तीसरी मंज़िल और बाकी है, कोई दिन वह पूरी हो जायेगी; ईश्वर ने चाहा तो बहुत जल्द।
यह एक चोट खाये हुए दिल के शब्द थे।
जरुर उसके पहलू में दिल है।
वर्ना यह दर्द कहां से आता ? मुन्नी बहुत दिनों से दिल की तलाश कर रही थी बोली—कहीं और वफ़ा की तलाश क्यों नहीं करते ?
मुसाफिर ने निराशा के भव से उत्तर दिया—तेरी तक़दीर में नहीं, वर्ना मेरा क्या बना-बनाया घोंसला उजड़ जाता ? दौलत मेरे पास नहीं।
रुप-रंग मेरे पास नहीं, फिर वफ़ा की देवी मुझ पर क्यों मेहरबान होने लगी ? पहले समझता था वफ़ा दिल के बदले मिलती है, अब मालूम हुआ और चीजों की तरह वह भी सोने-चॉँदी से खरीदी जा सकती है।
मुन्नी को मालूम हुआ, मेरी नज़रों ने धोखा खाया था।
मुसाफिर बहुत काला नहीं, सिर्फ सॉँवला।
उसका नाक-नक्शा भी उसे आकर्षक जान पड़ा।
बोली—नहीं, यह बात नहीं, तुम्हारा पहला खयाल ठीक था।
यह कहकर मुन्नी चली गयी।
उसके हृदय के भाव उसके संयम से बाहर हो रहे थे।
मुसाफ़िर किसी खयाल में डूब गया।
वह इस सुन्दरी की बातों पर गौर कर रहा था, क्या सचमुच यहां वफ़ा मिलेगी ? क्या यहॉँ भी तक़दीर धोखा न देगी ?
मुसाफ़िर ने रात उसी गॉँव में काटी।
वह दूसरे दिन भी न गया।
तीसरे दिन उसने एक फूस का झोंपड़ा खड़ा किया।
मुन्नी ने पूछा—यह झोपड़ा किसके लिए बनाते हो ?
मुसाफ़िर ने कहा—जिससे वफ़ा की उम्मीद है।
चले तो न जाओगे? 
झोंपड़ा तो रहेगा।
खाली घर में भूत रहते हैं।
अपने प्यारे का भूत ही प्यारा होता है।
दूसरे दिन मुन्नी उस झोंपड़े में रहने लगी।
लोगों को देखकर ताज्जुब होता था।
मुन्नी उस झोंपड़े में नही रह सकती।
वह उस भोले मुसाफिर को जरुर द़गा देगी, यह आम खयाल था, लेकिन मुन्नी फूली न समाती थी।
वह न कभी इतनी सुन्दर दिखायी पड़ी थी, न इतनी खुश।
उसे एक ऐसा आदमी मिल गया था, जिसके पहलू में दिल था।
लेकिन मुसाफिर को दूसरे दिन यह चिन्ता हुई कि कहीं यहां भी वही अभागा दिन न देखना पड़े।
रुप में वफ़ा कहॉँ ? उसे याद आया, पहले भी इसी तरह की बातें हुई थीं, ऐसी ही कसम खायी गयी थीं, एक दूसरे से वादे किए गए थे।
मगर उन कच्चे धागों को टूटते कितनी देर लगी ? वह धागे क्या फिर न टूट जाएंगे ? उसके क्षणिक आनन्द का समय बहुत जल्द बीत गया और फिर वही निराशा उसके दिल पर छा गयी।
इस मरहम से भी उसके जिगर का जख्म न भरा।
तीसरे रोज वह सारे दिन उदास और चिन्तित बैठा रहा और चौथे रोज लापता हो गया।
उसकी यादगार सिर्फ उसकी फूस की झोंपड़ी रह गयी।
मुन्नी दिन-भर उसकी राह देखती रही।
उसे उम्मीद थी कि वह जरुर आयेगा।
लेकिन महीनों गुजर गये और मुसाफिर न लौटा।
कोई खत भी न आया।
लेकिन मुन्नी को उम्मीद थी, वह जरुर आएगा।
साल बीत गया।
पेड़ों में नयी-नयी कोपलें निकलीं, फूल खिले, फल लगे, काली घटाएं आयीं, बिजली चमकी, यहां तक कि जाड़ा भी बीत गया और मुसाफिर न लौटा।
मगर मुन्नी को अब भी उसके आने की उम्मीद थी; वह जरा भी चिन्तित न थी, भयभीत न थीं वह दिन-भर मजदूरी करती और शाम को झोंपड़े में पड़ रहती।
लेकिन वह झोंपड़ा अब एक सुरक्षित किला था, जहां सिरफिरों के निगाह के पांव भी लंगड़े हो जाते थे।
एक दिन वह सर पर लकड़ी का गट्ठा लिए चली आती थी।
एक रसियों ने छेड़खानी की—मुन्नी, क्यों अपने सुकुमार शरीर के साथ यह अन्याय करती हो ? तुम्हारी एक कृपा दृष्टि पर इस लकड़ी के बराबर सोना न्यौछावर कर सकता हूँ।
मुन्नी ने बड़ी घृणा के साथ कहा—तुम्हारा सोना तुम्हें मुबारक हो, यहां अपनी मेहनत का भरोसा है।
क्यों इतना इतराती हो, अब वह लौटकर न आयेगा।
मुन्नी ने अपने झोंपड़े की तरफ इशारा करके कहा—वह गया कहां जो लौटकर आएगा ? मेरा होकर वह फिर कहां जा सकता हैं ? वह तो मेरे दिल में बैठा हुआ है ! 
इसी तरह एक दिन एक और प्रेमीजन ने कहा—तुम्हारे लिए मेरा महल हाजिर है।
इस टूटे-फूटे झोपड़े में क्यों पड़ी हो ?
मुन्नी ने अभिमान से कहा—इस झोपड़े पर एक लाख महल न्यौछावर हैं।
यहां मैने वह चीज़ पाई है, जो और कहीं न मिली थी और न मिल सकती है।
यह झोपड़ा नहीं है, मेरे प्यारे का दिल है !
इस झोंपड़े में मुन्नी ने सत्तर साल काटे।
मरने के दिन तक उसे मुसाफ़िर के लौटने की उम्मीद थी, उसकी आखिरी निगाहें दरवाजे की तरफ लगी हुई थीं।
उसके खरीदारों में कुछ तो मर गए, कुछ जिन्दा हैं, मगर जिस दिन से वह एक की हो गयी, उसी दिन से उसके चेहरे पर दीप्ति दिखाई पड़ी जिसकी तरफ़ ताकते ही वासना की आंखें अंधी हो जातीं।
खुदी जब जाग जाती है तो दिल की कमजोरियां उसके पास आते डरती हैं।

कितनी अफ़सोसनाक, कितनी दर्दभरी बात है कि वही औरत जो कभी हमारे पहलू में बसती थी उसी के पहलू में चुभने के लिए हमारा तेज खंजर बेचैन हो रहा है।
जिसकी आंखें हमारे लिए अमृत के छलकते हुए प्याले थीं वही आंखें हमारे दिल में आग और तूफान पैदा करें! रूप उसी वक्त तक राहत और खुशी देता है जब तक उसके भीतर एक रूहानी नेमत होती हैं और जब तक उसके अन्दर औरत की वफ़ा की रूह.हरकत कर रही हो वर्ना वह एक तकलीफ़ देने चाली चीज़ है, ज़हर और बदबू से भरी हुई, इसी क़ाबिल कि वह हमारी निगाहों से दूर रहे और पंजे और नाखून का शिकार बने।
एक जमाना वह था कि नईमा हैदर की आरजुओं की देवी थी, यह समझना मुश्किल था कि कौन तलबगार है और कौन उस तलब को पूरा करने वाला।
एक तरफ पूरी-पूरी दिलजोई थी, दूसरी तरफ पूरी-पूरी रजा।
तब तक़दीर ने पांसा पलटा।
गुलो-बुलबुल में सुबह की हवा की शरारतें शुरू हुईं।
शाम का वक्त था।
आसमान पर लाली छायी हुई थी।
नईमा उमंग और ताजुगी और शौक से उमड़ी हुई कोठे पर आयी।
शफ़क़ की तरह उसका चेहरा भी उस वक्त खिला हुआ था।
ऐन उसी वक्त वहां का सूबेदार नासिर अपने हवा की तरह तेज घोड़े पर सवार उधर से निकला, ऊपर निगाह उठी तो हुस्न का करिश्मा नजर आया कि जैसे चांद शफ़क़ के हौज में नहाकर निकला है।
तेज़ निगाह जिगर के पार हुई।
कलेजा थामकर रह गया।
अपने महल को लौटा, अधमरा, टूटा हुआ।
मुसाहबों ने हकीम की तलाश की और तब राह-रास्म पैदा हुई।
फिर इश्क की दुश्वार मंज़िलों तय हुईं।
वफ़ा ओर हया ने बहुत बेरुखी दिखायी।
मगर मुहब्बत के शिकवे और इश्क़ की कुफ्र तोड़नेवाली धमकियां आखिर जीतीं।
अस्मत का खलाना लुट गया।
उसके बाद वही हुआ जो हो सकता था।
एक तरफ से बदगुमानी, दूसरी तरफ से बनावट और मक्कारी।
मनमुटाव की नौबत आयी, फिर एक-दूसरे के दिल को चोट पहुँचाना शुरू हुआ।
यहां तक कि दिलों में मैल पड़ गयी।
एक-दूसरे के खून के प्यासे हो गये।
नईमा ने नासिर की मुहब्बत की गोद में पनाह ली और आज एक महीने की बेचैन इन्तजारी के बाद हैदर अपने जज्बात के साथ नंगी तलवार पहलू में छिपाये अपने जिगर के भड़कते हूए शोलों को नईमा के खून से बुझाने के लिए आया हुआ है।
आधी रात का वक्त था और अंधेरी रात थी।
जिस तरह आसमान के हरमसरा में हुसन के सितारे जगमगा रहे थे, उसी तरह नासिर का हरम भी हुस्न के दीपों से रोशन था।
नासिर एक हफ्ते से किसी मोर्चे पर गया हुआ है इसलिए दरबान गाफ़िल हैं।
उन्होंने हैदर को देखा मगर उनके मुंह सोने-चांदी से बन्द थे।
ख्वाजासराओं की निगाह पड़ी लेकिन वह पहले ही एहसान के बोझ से दब चुके थे।
खवासों और कनीजों ने भी मतलब-भरी निगाहों से उसका स्वागत किया और हैदर बदला लेने के नशे में गुनहगार नईमा के सोने के कमरे में जा पहुँचा, जहां की हवा संदल और गुलाब से बसी हुई थी।
कमरे में एक मोमी चिराग़ जल रहा था और उसी की भेद-भरी रोशनी में आराम और तकल्लुफ़ की सजावटें नज़र आती थीं जो सतीत्व जैसी अनमोल चीज़ के बदले में खरीदी गयी थीं।
वहीं वैभव और ऐश्वर्य की गोद में लेटी हुई नईमा सो रही थी।
हैदर ने एक बार नईया को ऑंख भर देखा।
वही मोहिनी सूरत थी, वही आकर्षक जावण्य और वही इच्छाओं को जगानेवाली ताजगी।
वही युवती जिसे एक बार देखकर भूलना असम्भव था।
हॉँ, वही नईमा थी, वही गोरी बॉँहें जो कभी उसके गले का हार बनती थीं, वही कस्तूरी में बसे हुए बाल जो कभी कन्धों पर लहराते थे, वही फूल जैसे गाल जो उसकी प्रेम-भरी आंखों के सामने लाल हो जाते थे।
इन्हीं गोरी-गोरी कलाइयों में उसने अभी-अभी खिली हुई कलियों के कंगन पहनाये थे और जिन्हें वह वफा के कंगन समझ था।
इसकी गले में उसने फूलों के हार सजाये थे और उन्हें प्रेम का हार खयाल किया था।
लेकिन उसे क्या मालूम था कि फूलों के हार और कलियों के कंगन के साथ वफा के कंगन और प्रेम के हार भी मुरझा जायेंगे।
हां, यह वही गुलाब के-से होंठ हैं जो कभी उसकी मुहब्बत में फूल की तरह खिल जाते थे जिनसे मुहब्बत की सुहानी महक उड़ती थी और यह वही सीना है जिसमें कभी उसकी मुहब्बत और वफ़ा का जलवा था, जो कभी उसके मुहब्बत का घर था।
मगर जिस फूल में दिल की महक थी, उसमें दग़ा के कांटे हैं।
हैदर ने तेज कटार पहलू से निकाली और दबे पांव नईमा की तरफ़ आया लेकिन उसके हाथ न उठ सके।
जिसके साथ उम्र-भर जिन्दगी की सैर की उसकी गर्दन पर छुरी चलाते हुए उसका हृदय द्रवित हो गया।
उसकी आंखें भीग गयीं, दिल में हसरत-भरी यादगारों का एक तूफान-सा तक़दीर की क्या खूबी है कि जिस प्रेम का आरम्भ ऐसा खुशी से भरपूर हो उसका अन्त इतना पीड़ाजनक हो।
उसके पैर थरथराने लगे।
लेकिन स्वाभिमान ने ललकारा, दीवार पर लटकी हुई तस्वीरें उसकी इस कमज़ोरी पर मुस्करायीं।
मगर कमजोर इरादा हमेशा सवाल और अलील की आड़ लिया करता है।
हैदर के दिल में खयाल पैदा हुआ, क्या इस मुहब्बत के बाब़ को उजाड़ने का अल्ज़ाम मेरे ऊपर नहीं है? जिस वक्त बदगुमानियों के अंखुए निकले, अगर मैंने तानों और धिक्कारों के बजाय मुहब्बत से काम लिया होता तो आज यह दिन न आता।
मेरे जुल्मों ने मुहब्बत और वफ़ा की जड़ काटी।
औरत कमजोर होती है, किसी सहारे के बग़ैर नहीं रह सकती।
जिस औरत ने मुहब्बत के मज़े उठाये हों, और उल्फ़ात की नाजबरदारियां देखी हों वह तानों और जिल्लतों की आंच क्या सह सकती है? लेकिन फिर ग़ैरत ने उकसाया, कि जैसे वह धुंधला चिराग़ भी उसकी कमजोरियों पर हंसने लगा।
स्वाभिमान और तर्क में सवाल-जवाब हो रहा था कि अचानक नईमा ने करवट बदली ओर अंगड़ाई ली।
हैदर ने फौरन तलवार उठायी, जान के खतरे में आगा-पीछा कहां? दिल ने फैसला कर लिया, तलवार अपना काम करनेवाली ही थी कि नईमा ने आंखें खोल दीं।
मौत की कटार सिर पर नजर आयी।
वह घबराकर उठ बैठी।
हैदर को देखा, परिस्थिति समझ में आ गयी।
बोली-हैदर!
हैदर ने अपनी झेंप को गुस्से के पर्दे में छिपाकर कहा- हां, मैं हूँ हैदर!
नईमा सिर झुकाकर हसरत-भरे ढंग से बोली—तुम्हारे हाथों में यह चमकती हुई तलवार देखकर मेरा कलेजा थरथरा रहा है।
तुम्हीं ने मुझे नाज़बरदारियों का आदी बना दिया है।
ज़रा देर के लिए इस कटार को मेरी ऑंखें से छिपा लो।
मैं जानती हूँ कि तुम मेरे खून के प्यासे हो, लेकिन मुझे न मालूम था कि तुम इतने बेरहम और संगदिल हो।
मैंने तुमसे दग़ा की है, तुम्हारी खतावार हूं लेकिन हैदर, यक़ीन मानो, अगर मुझे चन्द आखिरी बातें कहने का मौक़ा न मिलता तो शायद मेरी रूह को दोज़ख में भी यही आरजू रहती।
मौत की सज़ा से पहले आपने घरवालों से आखिरी मुलाक़ात की इजाज़त होती है।
क्या तुम मेरे लिए इतनी रियायत के भी रवादार न थे? माना कि अब तुम मेरे लिए कोई नहीं हो मगर किसी वक्त थे और तुम चाहे अपने दिल में समझते हो कि मैं सब कुछ भूल गयी लेकिन मैं मुहब्बत को इतनी जल्दी भूल जाने वाली नहीं हूँ।
अपने ही दिल से फैसला करो।
तुम मेरी बेवफ़ाइयां चाहे भून जाओ लेकिन मेरी मुहब्बत की दिल तोड़नेवाली यादगारें नहीं मिटा सकते।
मेरी आखिरी बातें सुन लो और इस नापाक जिन्दगी का हिस्सा पाक करो।
मैं साफ़-साफ़ कहती हूँ इस आखिरी वक्त में क्यों डरूं।
मेरी कुछ दुर्गत हुई है उसके जिम्मेदार तुम हो।
नाराज न होना।
अगर तुम्हारा ख्य़ाल है कि मैं यहां फूलों की सेज पर सोती हूँ तो वह ग़लत है।
मैंने औरत की शर्म खोकर उसकी क़द्र जानी है।
मैं हसीन हूं, नाजुक हूं; दुनिया की नेमतें मेरे लिए हाज़िर हैं, नासिर मेरी इच्छा का गुलाम है लेकिन मेरे दिल से यह खयाल कभी दूर नहीं होता कि वह सिर्फ़ मेरे हुस्न और अदा का बन्दा है।
मेरी इज्जत उसके दिल में कभी हो भी नहीं सकती।
क्या तुम जानते हो कि यहां खवासों और दूसरी बीवियों के मतलब-भरे इशारे मेरे खून और जिगर को नहीं लजाते? ओफ्, मैंने अस्मत खोकर अस्मत की क़द्र जानी है लकिन मैं कह चुकी हूं और फिर कहती हूं, कि इसके तुम जिम्मेदार हो।
हैदर ने पहलू बदलकर पूछा—क्योंकर?
नईमा ने उसी अन्दाज से जवाब दिया-तुमने बीवी बनाकर नहीं, माशूक बनाकर रक्खा।
तुमने मुझे नाजुबरदारियों का आदी बनाया लेकिन फ़र्ज का सबक नहीं पढ़ाया।
तुमने कभी न अपनी बातों से, न कामों से मुझे यह खयाल करने का मौक़ा दिया कि इस मुहब्बत की बुनियाद फ़र्ज पर है, तुमने मुझे हमेशा हुसन और मस्तियों के तिलिस्म में फंसाए रक्खा और मुझे ख्वाहिशों का गुलाम बना दिया।
किसी किश्ती पर अगर फ़र्ज का मल्लाह न हो तो फिर उसे दरिया में डूब जाने के सिवा और कोई चारा नहीं।
लेकिन अब बातों से क्या हासिल, अब तो तुम्हारी गैरत की कटार मेरे खून की प्यासी है ओर यह लो मेरा सिर उसके सामने झुका हुआ है।
हॉँ, मेरी एक आखिरी तमन्ना है, अगर तुम्हारी इजाजत पाऊँ तो कहूँ।
यह कहते-कहते नईमा की आंखों में आंसुओं की बाढ़ आ गई और हैदर की ग़ैरत उसके सामने ठहर न सकी।
उदास स्वर में बोला—क्या कहती हो?
नईमा ने कहा-अच्छा इजाज़त दी है तो इनकार न करना।
मुझें एक बार फिर उन अच्छे दिनों की याद ताज़ा कर लेने दो जब मौत की कटार नहीं, मुहब्बत के तीर जिगर को छेदा करते थे, एक बार फिर मुझे अपनी मुहब्बत की बांहों में ले लो।
मेरी आख़िरी बिनती है, एक बार फ़िर अपने हाथों को मेरी गर्दन का हार बना दो।
भूल जाओ कि मैंने तुम्हारे साथ दगा की है, भूल जाओ कि यह जिस्म गन्दा और नापाक है, मुझे मुहब्बत से गले लगा लो और यह मुझे दे दो।
तुम्हारे हाथों में यह अच्छी नहीं मालूम होती।
तुम्हारे हाथ मेरे ऊपर न उठेंगे।
देखो कि एक कमजोर औरत किस तरह ग़ैरत की कटार को अपने जिगर में रख लेती है।
यह कहकर नईमा ने हैदर के कमजोर हाथों से वह चमकती हुई तलवार छीन ली और उसके सीने से लिपट गयी।
हैदर झिझका लेकिन वह सिर्फ़ ऊपरी झिझक थी।
अभिमान और प्रतिशोध-भावना की दीवार टूट गयी।
दोनों आलिंगन पाश में बंध गए और दोनों की आंखें उमड़ आयीं।
नईमा के चेहरे पर एक सुहानी, प्राणदायिनी मुस्कराहट दिखायी दी और मतवाली आंखों में खुशी की लाली झलकने लगी।
बोली-आज कैसा मुबारक दिन है कि दिल की सब आरजुएं पूरीद होती हैं लेकिन यह कम्बख्त आरजुएं कभी पूरी नहीं होतीं।
इस सीने से लिपटकर मुहब्बत की शराब के बगैर नहीं रहा जाता।
तुमने मुझे कितनी बार प्रेम के प्याले हैं।
उस सुराही और उस प्याले की याद नहीं भूलती।
आज एक बार फिर उल्फत की शराब के दौर चलने दो, मौत की शराब से पहले उल्फ़त की शराब पिला दो।
एक बार फिर मेरे हाथों से प्याला ले लो।
मेरी तरफ़ उन्हीं प्यार की निगाहों से दंखकर, जो कभी आंखों से न उतरती थीं, पी जाओ।
मरती हूं तो खुशी से मरूं।
नईमा ने अगर सतीत्व खोकर सतीत्व का मूल्य जाना था, तो हैदर ने भी प्रेम खोकर प्रेम का मूल्य जाना था।
उस पर इस समय एक मदहोशी छायी हुई थी।
लज्जा और याचना और झुका हुआ सिर, यह गुस्से और प्रतिशोध के जानी दुश्मन हैं और एक गौरत के नाजुक हाथों में तो उनकी काट तेज तलवार को मात कर देती है।
अंगूरी शराब के दौर चले और हैदर ने मस्त होकर प्याले पर प्याले खाली करने शुरू किये।
उसके जी में बार-बार आता था कि नईमा के पैरों पर सिर रख दूं और उस उजड़े हुए आशियाने को आदाब कर दूं।
फिर मस्ती की कैफ़्रियत पैदा हुई और अपनी बातों पर और अपने कामों पर उसे अख्य़ियार न रहा।
वह रोया, गिड़गिड़ाया, मिन्नतें कीं, यहां तक कि उन दग़ा के प्यालों ने उसका सिर झुका दिया।
हैदर कई घण्टे तक बेसुध पड़ा रहा।
वह चौंका तो रात बहुत कम बाक़ी रह गयी थी।
उसने उठना चाहा लेकिन उसके हाथ-पैर रेशम की डोरियों से मजबूत बंधे हुए थे।
उसने भौचक होकर इधर-उधर देखा।
नईमा उसके सामने वही तेज़ कटार लिये खड़ी थी।
उसके चेहरे पर एक क़ातिलों जैसी मुसकराहट की लाली थी।
फ़र्जी माशूक के खूनीपन और खंजरबाजी के तराने वह बहुत बार गा चुका था मगर इस वक्त उसे इस नज्जारे से शायराना लुत्फ़ उठाने का जीवट न था।
जान का खतरा, नशे के लिए तुर्शी से ज्यादा क़ातिल है।
घबराकर बोला-नईम!
नईमा ने लहजे में कहा-हां, मैं हूं नईमा।
हैदर गुस्से से बोला-क्या फिर दग़ा का वार किया?
नईमा ने जवाब दिया-जब वह मर्द जिसे खुदा ने बहादुरी और क़ूवत का हौसला दिया है, दग़ा का वार करता है तो उसे मुझसे यह सवाल करने का कोई हक़ नहीं।
दग़ा और फ़रेब औरतों के हथियार हैं क्योंकि औरत कमजोर होती है।
लेकिन तुमको मालूम हो गया कि औरत के नाजुक हाथों में ये हथियार कैसी काट करते हैं।
यह देखो-यह आबदार शमशीर है, जिसे तुम ग़ैरत की कटार कहते थे।
अब वह ग़ैरत की कटार मेरे जिगर में नहीं, तुम्हारे जिगर में चुभेगी।
हैंदर, इन्सान थोड़ा खोकर बहुत कुछ सीखता है।
तुमने इज्जत और आबरू सब कुछ खोकर भी कुछ न सीखा।
तुम मर्द थे।
नासिर से तुम्हारी होड़ थी।
तुम्हें उसके मुक़ाबिले में अपनी तलवार के जौहर दिखाना था लेकिन तुमने निराला ढंग अख्तियार किया और एक बेकस और पर दग़ा का वार करना चाहा और अब तुम उसी औरत के समाने बिना हाथ-पैर के पड़े हुए हो।
तुम्हारी जान बिलकुल मेरी मुट्ठी में है।
मैं एक लहमे में उसे मसल सकती हूं और अगर मैं ऐसा करूं तो तुम्हें मेरा शुक्रगुज़ार होना चाहिये क्योंकि एक मर्द के लिए ग़ैरत की मौत बेग़ैरती की जिन्दगी से अच्छी है।
लेकिन मैं तुम्हारे ऊपर रहम करूंगी: मैं तुम्हारे साथ फ़ैयाजी का बर्ताव करूंगी क्योंकि तुम ग़ैरत की मौत पाने के हक़दार नहीं हो।
जो ग़ैरत चन्द मीठी बातों और एक प्याला शराब के हाथों बिक जाय वह असली ग़ैरत नहीं है।
हैदर, तुम कितने बेवकूफ़ हो, क्या तुम इतना भी नहीं समझते कि जिस औरत ने अपनी अस्मत जैसी अनमोल चीज देकर यह ऐश ओर तकल्लुफ़ पाया वह जिन्दा रहकर इन नेमतों का सुख जूटना चाहती है।
जब तुम सब कुछ खोकर जिन्दगी से तंग नहीं हो तो मैं कुछ पाकर क्यों मौत की ख्वाहिश करूं? अब रात बहुत कम रह गयी है।
यहां से जान लेकर भागो वर्ना मेरी सिफ़ारिश भी तुम्हें नासिर के गुस्से की आग से रन बचा सकेगी।
तुम्हारी यह ग़ैरत की कटार मेरे क़ब्जे में रहेगी और तुम्हें याद दिलाती रहेगी कि तुमने इज्जत के साथ ग़ैरत भी खो दी।

हमारे अंग्रेजी दोस्त मानें या न मानें मैं तो यही कहूंगा कि गुल्ली-डंडा सब खेलों का राजा है।
अब भी कभी लड़कों को गुल्ली-डंडा खेलते देखता हूँ, तो जी लोट-पोट हो जाता है कि इनके साथ जाकर खेलने लगूँ।
न लान की जरूरत, न कोर्ट की, न नेट की, न थापी की।
मज़े से किसी पेड़ से एक टहनी काट ली, गुल्ली बना ली और दो आदमी भी आ जाएँ तो खेल शुरू हो गया।
विलायती खेलों में सबसे बड़ा ऐब है कि उसके सामान महँगे होते हैं।
जब तक कम-से-कम एक सैंकड़ा न खर्च कीजिए, खिलाड़ियों में शुमार ही नहीं हो पाता।
यहॉँ गुल्ली-डंडा है कि बना हर्र-फिटकरी के चोखा रंग देता है; पर हम अँगरेजी चीजों के पीछे ऐसे दीवाने हो रहे हैं कि अपनी सभी चीजों से अरूचि हो गई।
स्कूलों में हरेक लड़के से तीन-चार रूपये सालाना केवल खेलने की फीस ली जाती है।
किसी को यह नहीं सूझता कि भारतीय खेल खिलाऍं, जो बिना दाम-कौड़ी के खेले जाते हैं।
अँगरेजी खेल उनके लिए हैं, जिनके पास धन है।
गरीब लड़कों के सिर क्यों यह व्यसन मढ़ते हो? ठीक है, गुल्ली से ऑंख फूट जाने का भय रहता है, तो क्या क्रिकेट से सिर फूट जाने, तिल्ली फट जाने, टॉँग टूट जाने का भय नहीं रहता! अगर हमारे माथे में गुल्ली का दाग आज तक बना हुआ है, तो हमारे कई दोस्त ऐसे भी हैं, जो थापी को बैसाखी से बदल बैठे।
यह अपनी-अपनी रूचि है।
मुझे गुल्ली की सब खेलों से अच्छी लगती है और बचपन की मीठी स्मृतियों में गुल्ली ही सबसे मीठी है।
वह प्रात:काल घर से निकल जाना, वह पेड़ पर चढ़कर टहनियॉँ काटना और गुल्ली-डंडे बनाना, वह उत्साह, वह खिलाड़ियों के जमघटे, वह पदना और पदाना, वह लड़ाई-झगड़े, वह सरल स्वभाव, जिससे छूत्-अछूत, अमीर-गरीब का बिल्कुल भेद न रहता था, जिसमें अमीराना चोचलों की, प्रदर्शन की, अभिमान की गुंजाइश ही न थी, यह उसी वक्त भूलेगा जब .... जब ...।
घरवाले बिगड़ रहे हैं, पिताजी चौके पर बैठे वेग से रोटियों पर अपना क्रोध उतार रहे हैं, अम्माँ की दौड़ केवल द्वार तक है, लेकिन उनकी विचार-धारा में मेरा अंधकारमय भविष्य टूटी हुई नौका की तरह डगमगा रहा है; और मैं हूँ कि पदाने में मस्त हूँ, न नहाने की सुधि है, न खाने की।
गुल्ली है तो जरा-सी, पर उसमें दुनिया-भर की मिठाइयों की मिठास और तमाशों का आनंद भरा हुआ है।
मेरे हमजोलियों में एक लड़का गया नाम का था।
मुझसे दो-तीन साल बड़ा होगा।
दुबला, बंदरों की-सी लम्बी-लम्बी, पतली-पतली उँगलियॉँ, बंदरों की-सी चपलता, वही झल्लाहट।
गुल्ली कैसी ही हो, पर इस तरह लपकता था, जैसे छिपकली कीड़ों पर लपकती है।
मालूम नहीं, उसके मॉँ-बाप थे या नहीं, कहॉँ रहता था, क्या खाता था; पर था हमारे गुल्ली-कल्ब का चैम्पियन।
जिसकी तरफ वह आ जाए, उसकी जीत निश्चित थी।
हम सब उसे दूर से आते देख, उसका दौड़कर स्वागत करते थे और अपना गोइयॉँ बना लेते थे।
एक दिन मैं और गया दो ही खेल रहे थे।
वह पदा रहा था।
मैं पद रहा था, मगर कुछ विचित्र बात है कि पदाने में हम दिन-भर मस्त रह सकते है; पदना एक मिनट का भी अखरता है।
मैंने गला छुड़ाने के लिए सब चालें चलीं, जो ऐसे अवसर पर शास्त्र-विहित न होने पर भी क्षम्य हैं, लेकिन गया अपना दॉँव लिए बगैर मेरा पिंड न छोड़ता था।
मैं घर की ओर भागा।
अननुय-विनय का कोई असर न हुआ था।
गया ने मुझे दौड़कर पकड़ लिया और डंडा तानकर बोला-मेरा दॉँव देकर जाओ।
पदाया तो बड़े बहादुर बनके, पदने के बेर क्यों भागे जाते हो।
तुम दिन-भर पदाओ तो मैं दिन-भर पदता रहँ? 
हॉँ, तुम्हें दिन-भर पदना पड़ेगा।
न खाने जाऊँ, न पीने जाऊँ? 
हॉँ! मेरा दॉँव दिये बिना कहीं नहीं जा सकते।
मैं तुम्हारा गुलाब हूँ? 
हॉँ, मेरे गुलाम हो।
मैं घर जाता हूँ, देखूँ मेरा क्या कर लेते हो! 
घर कैसे जाओगे; कोई दिल्लगी है।
दॉँव दिया है, दॉँव लेंगे।
अच्छा, कल मैंने अमरूद खिलाया था।
वह लौटा दो।
वह तो पेट में चला गया।
निकालो पेट से।
तुमने क्यों खाया मेरा अमरूद? 
अमरूद तुमने दिया, तब मैंने खाया।
मैं तुमसे मॉँगने न गया था।
जब तक मेरा अमरूद न दोगे, मैं दॉँव न दूँगा।
मैं समझता था, न्याय मेरी ओर है।
आखिर मैंने किसी स्वार्थ से ही उसे अमरूद खिलाया होगा।
कौन नि:स्वार्थ किसी के साथ सलूक करता है।
भिक्षा तक तो स्वार्थ के लिए देते हैं।
जब गया ने अमरूद खाया, तो फिर उसे मुझसे दॉँव लेने का क्या अधिकार है? रिश्वत देकर तो लोग खून पचा जाते हैं, यह मेरा अमरूद यों ही हजम कर जाएगा? अमरूद पैसे के पॉँचवाले थे, जो गया के बाप को भी नसीब न होंगे।
यह सरासर अन्याय था।
गया ने मुझे अपनी ओर खींचते हुए कहा-मेरा दॉँव देकर जाओ, अमरूद-समरूद मैं नहीं जानता।
मुझे न्याय का बल था।
वह अन्याय पर डटा हुआ था।
मैं हाथ छुड़ाकर भागना चाहता था।
वह मुझे जाने न देता! मैंने उसे गाली दी, उसने उससे कड़ी गाली दी, और गाली-ही नहीं, एक चॉँटा जमा दिया।
मैंने उसे दॉँत काट लिया।
उसने मेरी पीठ पर डंडा जमा दिया।
मैं रोने लगा! गया मेरे इस अस्त्र का मुकाबला न कर सका।
मैंने तुरन्त ऑंसू पोंछ डाले, डंडे की चोट भूल गया और हँसता हुआ घर जा पहुँचा! मैं थानेदार का लड़का एक नीच जात के लौंडे के हाथों पिट गया, यह मुझे उस समय भी अपमानजनक मालूम हआ; लेकिन घर में किसी से शिकायत न की।
उन्हीं दिनों पिताजी का वहॉँ से तबादला हो गया।
नई दुनिया देखने की खुशी में ऐसा फूला कि अपने हमजोलियों से बिछुड़ जाने का बिलकुल दु:ख न हुआ।
पिताजी दु:खी थे।
वह बड़ी आमदनी की जगह थी।
अम्मॉँजी भी दु:खी थीं यहॉँ सब चीज सस्ती थीं, और मुहल्ले की स्त्रियों से घराव-सा हो गया था, लेकिन मैं सारे खुशी के फूला न समाता था।
लड़कों में जीट उड़ा रहा था, वहॉँ ऐसे घर थोड़े ही होते हैं।
ऐसे-ऐसे ऊँचे घर हैं कि आसमान से बातें करते हैं।
वहॉँ के अँगरेजी स्कूल में कोई मास्टर लड़कों को पीटे, तो उसे जेहल हो जाए।
मेरे मित्रों की फैली हुई ऑंखे और चकित मुद्रा बतला रही थी कि मैं उनकी निगाह में कितना स्पर्द्घा हो रही थी! मानो कह रहे थे-तु भागवान हो भाई, जाओ।
हमें तो इसी ऊजड़ ग्राम में जीना भी है और मरना भी।
बीस साल गुजर गए।
मैंने इंजीनियरी पास की और उसी जिले का दौरा करता हुआ उसी कस्बे में पहँचा और डाकबँगले में ठहरा।
उस स्थान को देखते ही इतनी मधुर बाल-स्मृतियॉँ हृदय में जाग उठीं कि मैंने छड़ी उठाई और क्स्बे की सैर करने निकला।
ऑंखें किसी प्यासे पथिक की भॉँति बचपन के उन क्रीड़ा-स्थलों को देखने के लिए व्याकुल हो रही थीं; पर उस परिचित नाम के सिवा वहॉँ और कुछ परिचित न था।
जहॉँ खँडहर था, वहॉँ पक्के मकान खड़े थे।
जहॉँ बरगद का पुराना पेड़ था, वहॉँ अब एक सुन्दर बगीचा था।
स्थान की काया पलट हो गई थी।
अगर उसके नाम और स्थिति का ज्ञान न होता, तो मैं उसे पहचान भी न सकता।
बचपन की संचित और अमर स्मृतियॉँ बॉँहे खोले अपने उन पुराने मित्रों से गले मिलने को अधीर हो रही थीं; मगर वह दुनिया बदल गई थी।
ऐसा जी होता था कि उस धरती से लिपटकर रोऊँ और कहूँ, तुम मुझे भूल गईं! मैं तो अब भी तुम्हारा वही रूप देखना चाहता हूँ।
सहसा एक खुली जगह में मैंने दो-तीन लड़कों को गुल्ली-डंडा खेलते देखा।
एक क्षण के लिए मैं अपने का बिल्कुल भूल गया।
भूल गया कि मैं एक ऊँचा अफसर हूँ, साहबी ठाठ में, रौब और अधिकार के आवरण में।
जाकर एक लड़के से पूछा-क्यों बेटे, यहॉँ कोई गया नाम का आदमी रहता है?
एक लड़के ने गुल्ली-डंडा समेटकर सहमे हुए स्वर में कहा-कौन गया? गया चमार?
मैंने यों ही कहा-हॉँ-हॉँ वही।
गया नाम का कोई आदमी है तो? शायद वही हो।
हॉँ, है तो।
जरा उसे बुला सकते हो? 
लड़का दौड़ता हुआ गया और एक क्षण में एक पॉँच हाथ काले देव को साथ लिए आता दिखाई दिया।
मैं दूर से ही पहचान गया।
उसकी ओर लपकना चाहता था कि उसके गले लिपट जाऊँ, पर कुछ सोचकर रह गया।
बोला-कहो गया, मुझे पहचानते हो?
गया ने झुककर सलाम किया-हॉँ मालिक, भला पहचानूँगा क्यों नहीं! आप मजे में हो?
बहुत मजे में।
तुम अपनी कहा।
डिप्टी साहब का साईस हूँ।
मतई, मोहन, दुर्गा सब कहॉँ हैं? कुछ खबर है?
मतई तो मर गया, दुर्गा और मोहन दोनों डाकिया हो गए हैं।
आप? 
मैं तो जिले का इंजीनियर हूँ।
सरकार तो पहले ही बड़े जहीन थे?
अब कभी गुल्ली-डंडा खेलते हो? 
गया ने मेरी ओर प्रश्न-भरी ऑंखों से देखा-अब गुल्ली-डंडा क्या खेलूँगा सरकार, अब तो धंधे से छुट्टी नहीं मिलती।
आओ, आज हम-तुम खेलें।
तुम पदाना, हम पदेंगे।
तुम्हारा एक दॉँव हमारे ऊपर है।
वह आज ले लो।
गया बड़ी मुश्किल से राजी हुआ।
वह ठहरा टके का मजदूर, मैं एक बड़ा अफसर।
हमारा और उसका क्या जोड़? बेचारा झेंप रहा था।
लेकिन मुझे भी कुछ कम झेंप न थी; इसलिए नहीं कि मैं गया के साथ खेलने जा रहा था, बल्कि इसलिए कि लोग इस खेल को अजूबा समझकर इसका तमाशा बना लेंगे और अच्छी-खासी भीड़ लग जाएगी।
उस भीड़ में वह आनंद कहॉँ रहेगा, पर खेले बगैर तो रहा नहीं जाता।
आखिर निश्चय हुआ कि दोनों जने बस्ती से बहुत दूर खेलेंगे और बचपन की उस मिठाई को खूब रस ले-लेकर खाऍंगे।
मैं गया को लेकर डाकबँगले पर आया और मोटर में बैठकर दोनों मैदान की ओर चले।
साथ में एक कुल्हाड़ी ले ली।
मैं गंभीर भाव धारण किए हुए था, लेकिन गया इसे अभी तक मजाक ही समझ रहा था।
फिर भी उसके मुख पर उत्सुकता या आनंद का कोई चिह्न न था।
शायद वह हम दोनों में जो अंतर हो गया था, यही सोचने में मगन था।
मैंने पूछा-तुम्हें कभी हमारी याद आती थी गया? सच कहना।
गया झेंपता हुआ बोला-मैं आपको याद करता हजूर, किस लायक हूँ।
भाग में आपके साथ कुछ दिन खेलना बदा था; नहीं मेरी क्या गिनती?
मैंने कुछ उदास होकर कहा-लेकिन मुझे तो बराबर, तुम्हारी याद आती थी।
तुम्हारा वह डंडा, जो तुमने तानकर जमाया था, याद है न?
गया ने पछताते हुए कहा-वह लड़कपन था सरकार, उसकी याद न दिलाओ।
वाह! वह मेरे बाल-जीवन की सबसे रसीली याद है।
तुम्हारे उस डंडे में जो रस था, वह तो अब न आदर-सम्मान में पाता हूँ, न धन में।
इतनी देर में हम बस्ती से कोई तीन मील निकल आये।
चारों तरफ सन्नाटा है।
पश्चिम ओर कोसों तक भीमताल फैला हुआ है, जहॉँ आकर हम किसी समय कमल पुष्प तोड़ ले जाते थे और उसके झूमक बनाकर कानों में डाल लेते थे।
जेठ की संध्या केसर में डूबी चली आ रही है।
मैं लपककर एक पेड़ पर चढ़ गया और एक टहनी काट लाया।
चटपट गुल्ली-डंडा बन गया।
खेल शुरू हो गया।
मैंने गुच्ची में गुल्ली रखकर उछाली।
गुल्ली गया के सामने से निकल गई।
उसने हाथ लपकाया, जैसे मछली पकड़ रहा हो।
गुल्ली उसके पीछे जाकर गिरी।
यह वही गया है, जिसके हथों में गुल्ली जैसे आप ही आकर बैठ जाती थी।
वह दाहने-बाऍं कहीं हो, गुल्ली उसकी हथेली में ही पहूँचती थी।
जैसे गुल्लियों पर वशीकरण डाल देता हो।
नयी गुल्ली, पुरानी गुल्ली, छोटी गुल्ली, बड़ी गुल्ली, नोकदार गुल्ली, सपाट गुल्ली सभी उससे मिल जाती थी।
जैसे उसके हाथों में कोई चुम्बक हो, गुल्लियों को खींच लेता हो; लेकिन आज गुल्ली को उससे वह प्रेम नहीं रहा।
फिर तो मैंने पदाना शुरू किया।
मैं तरह-तरह की धॉँधलियॉँ कर रहा था।
अभ्यास की कसर बेईमानी से पूरी कर रहा था।
हुच जाने पर भी डंडा खुले जाता था।
हालॉँकि शास्त्र के अनुसार गया की बारी आनी चाहिए थी।
गुल्ली पर ओछी चोट पड़ती और वह जरा दूर पर गिर पड़ती, तो मैं झपटकर उसे खुद उठा लेता और दोबारा टॉँड़ लगाता।
गया यह सारी बे-कायदगियॉँ देख रहा था; पर कुछ न बोलता था, जैसे उसे वह सब कायदे-कानून भूल गए।
उसका निशाना कितना अचूक था।
गुल्ली उसके हाथ से निकलकर टन से डंडे से आकर लगती थी।
उसके हाथ से छूटकर उसका काम था डंडे से टकरा जाना, लेकिन आज वह गुल्ली डंडे में लगती ही नहीं! कभी दाहिने जाती है, कभी बाऍं, कभी आगे, कभी पीछे।
आध घंटे पदाने के बाद एक गुल्ली डंडे में आ लगी।
मैंने धॉँधली की-गुल्ली डंडे में नहीं लगी।
बिल्कुल पास से गई; लेकिन लगी नहीं।
गया ने किसी प्रकार का असंतोष प्रकट नहीं किया।
न लगी होगी।
डंडे में लगती तो क्या मैं बेईमानी करता? 
नहीं भैया, तुम भला बेईमानी करोगे? 
बचपन में मजाल था कि मैं ऐसा घपला करके जीता बचता! यही गया गर्दन पर चढ़ बैठता, लेकिन आज मैं उसे कितनी आसानी से धोखा दिए चला जाता था।
गधा है! सारी बातें भूल गया।
सहसा गुल्ली फिर डंडे से लगी और इतनी जोर से लगी, जैसे बन्दूक छूटी हो।
इस प्रमाण के सामने अब किसी तरह की धांधली करने का साहस मुझे इस वक्त भी न हो सका, लेकिन क्यों न एक बार सबको झूठ बताने की चेष्टा करूँ? मेरा हरज की क्या है।
मान गया तो वाह-वाह, नहीं दो-चार हाथ पदना ही तो पड़ेगा।
अँधेरा का बहाना करके जल्दी से छुड़ा लूँगा।
फिर कौन दॉँव देने आता है।
गया ने विजय के उल्लास में कहा-लग गई, लग गई।
टन से बोली।
मैंने अनजान बनने की चेष्टा करके कहा-तुमने लगते देखा? मैंने तो नहीं देखा।
टन से बोली है सरकार! 
और जो किसी ईंट से टकरा गई हो?
मेरे मुख से यह वाक्य उस समय कैसे निकला, इसका मुझे खुद आश्चर्य है।
इस सत्य को झुठलाना वैसा ही था, जैसे दिन को रात बताना।
हम दोनों ने गुल्ली को डंडे में जोर से लगते देखा था; लेकिन गया ने मेरा कथन स्वीकार कर लिया।
हॉँ, किसी ईंट में ही लगी होगी।
डंडे में लगती तो इतनी आवाज न आती।
मैंने फिर पदाना शुरू कर दिया; लेकिन इतनी प्रत्यक्ष धॉँधली कर लेने के बाद गया की सरलता पर मुझे दया आने लगी; इसीलिए जब तीसरी बार गुल्ली डंडे में लगी, तो मैंने बड़ी उदारता से दॉँव देना तय कर लिया।
गया ने कहा-अब तो अँधेरा हो गया है भैया, कल पर रखो।
मैंने सोचा, कल बहुत-सा समय होगा, यह न जाने कितनी देर पदाए, इसलिए इसी वक्त मुआमला साफ कर लेना अच्छा होगा।
नहीं, नहीं।
अभी बहुत उजाला है।
तुम अपना दॉँव ले लो।
गुल्ली सूझेगी नहीं।
कुछ परवाह नहीं।
गया ने पदाना शुरू किया; पर उसे अब बिलकुल अभ्यास न था।
उसने दो बार टॉँड लगाने का इरादा किया; पर दोनों ही बार हुच गया।
एक मिनिट से कम में वह दॉँव खो बैठा।
मैंने अपनी हृदय की विशालता का परिश्च दिया।
एक दॉँव और खेल लो।
तुम तो पहले ही हाथ में हुच गए।
नहीं भैया, अब अँधेरा हो गया।
तुम्हारा अभ्यास छूट गया।
कभी खेलते नहीं? 
खेलने का समय कहॉँ मिलता है भैया! 
हम दोनों मोटर पर जा बैठे और चिराग जलते-जलते पड़ाव पर पहुँच गए।
गया चलते-चलते बोला-कल यहॉँ गुल्ली-डंडा होगा।
सभी पुराने खिलाड़ी खेलेंगे।
तुम भी आओगे? जब तुम्हें फुरसत हो, तभी खिलाड़ियों को बुलाऊँ।
मैंने शाम का समय दिया और दूसरे दिन मैच देखने गया।
कोई दस-दस आदमियों की मंडली थी।
कई मेरे लड़कपन के साथी निकले! अधिकांश युवक थे, जिन्हें मैं पहचान न सका।
खेल शुरू हुआ।
मैं मोटर पर बैठा-बैठा तमाशा देखने लगा।
आज गया का खेल, उसका नैपुण्य देखकर मैं चकित हो गया।
टॉँड़ लगाता, तो गुल्ली आसमान से बातें करती।
कल की-सी वह झिझक, वह हिचकिचाहट, वह बेदिली आज न थी।
लड़कपन में जो बात थी, आज उसेन प्रौढ़ता प्राप्त कर ली थी।
कहीं कल इसने मुझे इस तरह पदाया होता, तो मैं जरूर रोने लगता।
उसके डंडे की चोट खाकर गुल्ली दो सौ गज की खबर लाती थी।
पदने वालों में एक युवक ने कुछ धॉँधली की।
उसने अपने विचार में गुल्ली लपक ली थी।
गया का कहना था-गुल्ली 
जमीन मे लगकर उछली थी।
इस पर दोनों में ताल ठोकने की नौबत आई है।
युवक दब गया।
गया का तमतमाया हुआ चेहरा देखकर डर गया।
अगर वह दब न जाता, तो जरूर मार-पीट हो जाती।
मैं खेल में न था; पर दूसरों के इस खेल में मुझे वही लड़कपन का आनन्द आ रहा था, जब हम सब कुछ भूलकर खेल में मस्त हो जाते थे।
अब मुझे मालूम हुआ कि कल गया ने मेरे साथ खेला नहीं, केवल खेलने का बहाना किया।
उसने मुझे दया का पात्र समझा।
मैंने धॉँधली की, बेईमानी की, पर उसे जरा भी क्रोध न आया।
इसलिए कि वह खेल न रहा था, मुझे खेला रहा था, मेरा मन रख रहा था।
वह मुझे पदाकर मेरा कचूमर नहीं निकालना चाहता था।
मैं अब अफसर हूँ।
यह अफसरी मेरे और उसके बीच में दीवार बन गई है।
मैं अब उसका लिहाज पा सकता हूँ, अदब पा सकता हूँ, साहचर्य नहीं पा सकता।
लड़कपन था, तब मैं उसका समकक्ष था।
यह पद पाकर अब मैं केवल उसकी दया योग्य हूँ।
वह मुझे अपना जोड़ नहीं समझता।
वह बड़ा हो गया है, मैं छोटा हो गया हूँ।

हरिधन जेठ की दुपहरी में ऊख में पानी देकर आया और बाहर बैठा रहा।
घर में से धुँआ उठता नज़र आता था।
छन-छन की आवाज भी आ रही थी ।
उसके दोनो साले उसके बाद आये और घर में चले गये।
दोनों सालों के लड़के भी आये और उसी तरह अन्दर दाखिल हो गये; पर हरिधन अन्दर न जा सका।
इधर एक महीने से उसके साथ यहाँ जो बरताव हो रहा था और विशेषकर कल उसे जैसी फटकार सुननी पड़ी थी, वह उसके पाँव में बेड़ियाँ-सी डाले हुए था।
कल उसकी सास ही ने तो कहा था , मेरा दी तुमसे भर गया, मैं तुम्हारी जिन्दगी का ठेका लिये बैठी हूँ क्या? और सबसे बढ़कर अपनी स्त्री की निष्ठुरता ने उसके हृदय के टुकड़े कर दिये थे।
वह बैठी यह फटकार सुनती रही, पर एक बार भी तो उसके मुँह से न निकला, अम्माँ, तुम क्यों इनका अपमान कर रही हो? बैठी गट-गट सुनती रही।
शायद मेरी दुर्गति पर खुश हो रही थी।
इस घर में वह कैसे जाय? क्या फिर वही गालियाँ खाने, वही फटकार सुनने के लिए? और आज इस घर में जीवन के दस साल गुज़र जाने पर यह हाल हो रहा हैं।
मैं किसी से कम काम नहीं कहता हूँ? दोनों साले मीठी नींद सोते रहते हैं और मैं बैलों को सानी-पानी देता हूँ, छाँटी काटता हूँ।
वहाँ सब लोग पल-पल पर चिलम पीते है, मैं आँखे बन्द किये अपने काम में लगा रहता हूँ।
संध्या समय पर घरवाले गाने-बजाने चले जाते हैं।
मैं घड़ी रात तक गायें-भैसे दुहता हूँ।
उसका यह पुरस्कार मिल रहा हैं कि कोई खाने को भी नहीं पूछता।
उलटे और गालियाँ मिलती हैं।
उसकी स्त्री घर से डोल लेकर निकली और बोली - ज़रा इसे कुएँ से खींच लो, एक बूँद पानी नहीं हैं।
हरिधन ने डोल लिया औऱ कुएँ से पानी भर लाया।
उसे जोर से भूख लगी हुई था।
समझा, अब खाने को बुलाने आयेगी, मगर स्त्री डोल लेकर अन्दर गयी तो वहीं की हो रही।
हरिधन थका-माँदा, क्षुधा से व्याकुल पड़ा सो रहा।
सहसा उसकी स्त्री गुमानी ने आकर उसे जगाया।
हरिधन ने पड़े-पड़े ही कहा - क्या है? क्या पड़ा भी न रहने देगी या और पानी चाहिए?
गुमानी कटु स्वर में बोली- गुर्राते क्यो हो, खाने को बुलाने आयी हूँ।
हरिधन ने देखा, उसके दोनो साले और बड़े साले के दोनो लड़के भोजन किये चले जा रहे है।
उसकी देह में आग लग गयी।
मेरी अब यह नौबत पहुँच गयी कि इन लोगों के साथ बैठ कर खा भी नही सकता।
मैं इनकी जूठी थाली चाटनेवाला हूँ।
मैं इनका कुत्ता हूँ, जिसे खाने के बाद टुकड़ा रोटी डाल दी जाती है।
यही घर हैं, जहाँ आज से दस साल पहले उसका कितना आदर-सत्कार होता था।
साले गुलाम बने रहते थे ।
सास मुँह जोहती रहती थी।
स्त्री पूजा करती थी।
तब उसके पास रुपये थे, ज़ायदाद थी।
अब वह दरिद्र हैं।
उसकी सारी ज़ायदाद को इन्हीं लोगो ने कूड़ा कर दिया।
अब रोटियों के भी लाले हैं।
उसके जी में एक ज्वाला-सी उठी कि इसी वक़्त अन्दर जाकर सास को और साली को भिगो-भिगोकर लगाए, पर जब्त करके रह गया।
पड़े-पड़े बोला- मुझे भूख नही हैं।
आज न खाऊँगा।
गुमानी ने कहा - न खाओगे मेरी बला से, हाँ नही तो! खाओगे, तुम्हारे ही पेट में जायेगा, कुछ मेरे पेट में थोड़े ही जायेगा।
हरिधन का क्रोध आँसू बन गया।
यह मेरी स्त्री हैं, जिसके लिए मैने अपना सर्वस्व मिट्टी में मिला दिया।
मुझे उल्लू बनाकर यह सब मुझे अब निकाल देना चाहते हैं।
वह अब कहाँ जाये! क्या करें!
उसकी सास आकर बोलीं- चलकर खा क्यों नही लेते जी, रूठते किस पर हो।
यहाँ तुम्हारे नखरे सहने का किसी में बूता नहीं हैं।
जो देते हैं, वह मत देना और क्या करोगे! तुमसे बेटी ब्याही हैं, कुछ तुम्हारी जिन्दगी का ठेका नहीं लिया हैं।
हरिधन ने मर्माहत होकर कहा - हाँ अम्माँ, मेरी भूल थी कि मैं यही समझ रहा था।
अब मेरे पास क्या हैं कि तुम मेरी जिन्दगी का ठेका लोगी? जब मेरे पास धन भी था, तब सब कुछ आता था।
अब दरिद्र हूँ, तुम क्यों बात पूछोगी?
बूढ़ी सास भी मुँह फुलाकर भीतर चली गयी।
बच्चों के लिए बाप एक फालतू-सी चीज़ - एक विलास की वस्तु - है, जैसे घोड़े के लिए चने या बाबुओं के लिए मोहनभोग।
मोहनभोग उम्र-भर न मिले, तो किसका नुकसान है; मगर एक दिन रोटी-दाल के दर्शन न हो, तो फिर देखिए क्या हाल होता हैं! पिता के दर्शन कभी-कभी शाम-सबेरे हो जाते है, वह बच्चे को उछालता हैं, दुलारता है, कभी गोद में लेकर या उँगली पकड़कर सैर कराने ले जाता हैं और बस, यही उसके कर्तव्य की इति हैं।
वह परदेश चला जाय, बच्चे को परवा नहीं होती; लेकिन माँ तो बच्चे का सर्वस्व हैं।
बालक एक मिनट के लिए भी उसका वियोग नहीं सह सकता।
पिता कोई हो, उसे परवा नहीं, केवल एक उछालने-कुदानेवाला आदमी होना चाहिए; लेकिन माता तो अपनी होनी चाहिए, सोलहों-आने अपनी।
वही रूप, वही रंग, वही प्यार, वही सब-कुछ।
वह अगर नहीं हैं, तो बालक के जीवन का स्रोत मानो सूख जाता हैं, फिर वह शिव का नन्दी हैं, पर फूल या जल चढाना लाज़िमी नहीं, अख़्तियारी हैं।
हरिधन की माता का आज दस साल हुए, देहान्त हो गया था।
उस वक़्त उसका विवाह हो चुका था।
वह सोलह साल का कुमार था।
पर माँ के मरते ही उसे मालूम हुआ कि मैं कितना निस्सहाय हूँ।
जैसे उस घर पर उसका अधिकार ही न रहा हो।
बहनो के विवाह हो चुके थे।
भाई कोई दूसरा न था।
बेचारा अकेले घर में जाते भी डरता था।
माँ के लिए रोता था, पर माँ की परछाई से डरता था।
जिस कोठरी में उसमे देह-त्याग किया था, उधर आँखे तक न उठाता।
घर में एक बुआ थी, वह हरिधन को बहुत दुलार करती ।
हरिधन को अब दूध ज्यादा मिलता, काम भी कम करना पड़ता।
बुआ बार-बार पूछती - बेटा! कुछ खाओगे? बाप भी अब उसे ज्यादा प्यार करते।
उसके लिए अलग एक गाय मँगवा दी।
कभी-कभी उसे कुछ पैसे देते कि जैसे चाहे खर्च करे।
पर इन मरहमों से वह घाव न पूरा होता था, जिसने उसकी आत्मा को आहत कर दिया था।
वह दुलार और प्यार बार-बार माँ की याद दिलाता।
माँ की घुड़कियों में जो मजा था, वह क्या इस दुलार में था? माँ से माँगकर, लड़कर, ठुनककर, रूठकर लेने में जो आनन्द था, वह क्या भिक्षादान में था? पहले वह स्वस्थ था, माँग-माँगकर खाता था, लड़-लड़कर खाता; अब वह बीमार था, अच्छे-से-अच्छे पदार्थ उसे दिये जाते थे, पर भूख न थी।
साल भर तक वह इसी दशा में रहा।
फिर दुनिया बदल गयी।
एक नई स्त्री, जिसे लोग उसकी माता कहते थे, उसके घर में आयी और देखते-देखते एक काली घटा की तरह उसके संकुचित भूमंडल पर छा गयी- सारी हरियाली, सारे प्रकाश पर अंधकार का परदा पड़ गया।
हरिधन ने इस नकली माँ से बात तक न की, कभी उसके पास न गया तक नहीं।
एक दिन घर से निकला और सुसराल चला आया।
बाप ने बार-बार बुलाया, पर उसके जीते-जी वह फिर उस घर में न गया।
जिस दिन उसके पिता के देहान्त की सूचना मिली, उसे एक प्रकार का ईर्ष्यामय हर्ष हुआ।
उसकी आँखों में आँसू की एक बूँद भी न आयी।
इस नये संसार में आकर हरिधन को एक बार फिर मातृ-स्नेह का आनन्द मिला।
उसकी सास ने ऋषि-वरदान की भाँति उसके शून्य जीवन को विभूतियों से परिपूर्ण कर दिया।
मरुभूमि में हरियाली उत्पन्न हो गयी।
सालियों की चुहल में, सास के स्नेह में, सालों के वाक्-विलास में और स्त्री के प्रेम में उसके जीवन की सारी आकांक्षाएँ पूरी हो गयीं।
सास कहती- बेटा, तुम इस घर को अपना ही समझो, तुम्हीं मेरी आँखों के तारे हो।
वह उससे अपने लड़कों की, बहुओं की शिकायत करती।
वह दिल में समझता था, सासजी मुझे अपने बेटों से भी ज्यादा चाहती हैं।
बाप के मरते ही वह घर गया और अपने हिस्से की जाय़दाद को कूड़ा करके रूपयों की थैली लिए फिर आ गया।
अब उसका दूना आदर-सत्कार होने लगा।
उसने अपनी सारी सम्पत्ति सास के चरणों पर अर्पण करके अपने जीवन को सार्थक कर दिया।
अब तक उसे कभी-कभी घर की याद आ जाती थी, अब भूलकर भी उसकी याद न आती, मानो वह उसके जीवन का कोई भीषण कांड था, जिसे भूल जाना ही उसके लिए अच्छा था।
वह सबसे पहले उठता, सबसे ज्यादा काम करता।
उसका मनोयोग, उसका परिश्रम देखकर गाँव के लोग दाँतों उँगली दबाते थे।
उसके ससुर का भाग्य बखारते, जिसे ऐसा दामाद मिल गया।
लेकिन ज्यों-ज्यों दिन गुजरते गये, उसका मान-सम्मान घटता गया।
पहले देवता था, फिर घर का आदमी, अन्त में घर का दास हो गया।
रोटियों में भी बाधा पड़ गयी! अपमान होने लगा।
अगर घर के लोग भूखों मरते और साथ ही उसे भी मरना पड़ता, तो उसे जरा भी शिकायत न होती।
लेकिन जब वह देखता, और लोग मूँछों पर ताव दे रहे हैं, केवल मैं ही दूध की मक्खी बना दिया गया हूँ, तो उसके अन्तस्तल से एक लम्बी, ठंड़ी आह निकल जाती।
अभी उसकी उम्र कुछ पच्चीस साल की तो थी।
इतनी उम्र इस घर में कैसे गुजरेगी? और तो और, उसकी स्त्री ने भी आँखें फेर ली! यह उस विपत्ति का सबसे क्रूर दृश्य था।
हरिधन तो उधर भूखा-प्यासा चिन्ता-दाह में जल रहा था, इधर घर में सासजी और दोनो सालो में बाते हो रही थी।
गुमानी भी हाँ-में-हाँ मिलाती जाती थी।
बड़े साले ने कहा- हम लोगों की बराबरी करते हैं।
यह नही समझते कि किसी ने उसकी जिन्दगी-भर का बीड़ा थोड़े ही लिया हैं।
दस साल हो गयं।
इतने दिनों में क्या दो-तीन हजार न हड़प गयें होंगे?
छोटे साले ने कहा- मजूर हो तो आदमी घुड़के भी, ड़ाँटे भी, अब इनसे कोई क्या कहें।
न जाने इनसे कब पिंड छूटेगा भी या नहीं? अपने दिल में समझते होंगे, मैंने दो हजार रुपयें नहीं दिये हैं? यह नहीं समझते कि उनके दो हजार रुपये कब के उड़ चुके हैं।
सवा सेर तो एक जून को चाहिए।
सास गम्भीर भाव से बोली - बड़ी भारी खोराक है!
गुमानी माता के सिर से जूँ निकल रही थी।
सुलगते हुए हृदय से बोली - निकम्मे आदमी को खाने के सिवा और काम ही क्या रहता है!
बड़े- खाने की कोई बात नही हैं।
जिसको जितनी भूख हो उतना खाये लेकिन कुछ पैदा करना चाहिए।
यह नही समझते कि पहुनई में किसी के दिन कटे है!
छोटे - मैं तो एक दिन कह दूँगा; अब आप अपनी राह लीजिए, आपका करजा नही खाया हैं।
गुमानी घरवालों की ऐसी-ऐसी बाते सुनकर अपने पति से द्वेष करने लगी थी।
अगर वह बाहर से चार पैसे लाता, तो इस घर में उसका कितना मान-सम्मान होता, वह भी रानी बन कर रहती।
न जाने क्यों कहीं बाहर जाकर कमाते उसकी नानी मरती हैं।
गुमानी की मनोवृत्तियाँ अभी तक बिल्कुल बालपन की-सी थी।
उसका अपना कोई घर न था।
उसी घर का हित-अहित उसके लिए भी प्रधान था।
वह भी उन्हीं शब्दों में विचार करती, इस समस्या को उन्हीं आँखों से देखती, जैसे उसके घरवाले देखते थे।
सच तो है, दो हजार रुपये में क्या किसी को मोल ले लेंगे? दस साल में दो हजार रुपये होते ही क्या है? दो सौ ही तो साल-भर के हुए।
क्या दो आदमी साल-भर में दो सौ भी न खाएँगे? फिर कपड़े-लत्ते, दूध-घी सब कुछ तो हैं।
दस साल हो गये, एक पीतल का छल्ला नहीं बना।
घर से निकलते तो जैसे इनके प्राण निकलते है।
जानते है, जैसे पहले पूजा होती थी, वैसे ही जन्म-भर होती रहेगी।
यह नही सोचते कि पहले और बात थी; अब और बात है।
बहू ही पहले सुसराल जाती है, तो उसका कितना महातम होता है।
उसके डोली से उतरते ही बाजे बजते हैं, गाँव-मुहल्ले की औरतें उसका मुँह देखने आती हैं और रुपये देती हैं।
महीनों उसे घर-भर से अच्छा खाने को मिलता हैं, अच्छा पहनने को, कोई काम नहीं लिया जाता; लेकिन छः महीने बाद कोई उसकी बात भी नहीं पूछता, वह घर-भर की लौड़ी हो जाती हैं।
उनके घर में मेरी तो वही गति होती।
फिर काहे को रोना।
जो यह कहो कि मैं तो काम करता हूँ, तो तुम्हारी भूल है, मजूर और बात हैं।
उसे आदमी डाँटता भी हैं, मारता भी है , जब चाहता है रखता हैं, जब जी चाहता हैं निकाल देता हैं।
कसकर काम लेता हैं।
यह नहीं कि जब जी में आया, कुछ काम किया, जब जी में आया, पड़कर सो रहे।
हरिधन भी पड़ा अन्दर-ही-अन्दर सुलग रहा था कि दोनों साले बाहर आये और बड़े साहब बोले- भैया, उठो, तीसरा पहर ढल गया, कब तक सोते रहोगे? सारा खेत पड़ा हैं।
हरिधन चट से उठ बैठा और तीव्र स्वर में बोला - क्या तुम लोगों में मुझे उल्लू समझ लिया हैं?
दोनों साले हक्का-बक्का हो गये।
जिस आदमी ने कभी जबान नहीं खोली हमेशा गुलामों की तरह हाथ बाँधे हाजिर रहा, वह आज एकाएक इतना आत्माभिमानी हो गया, यह उनको चौका देने के लिए काफी था।
कुछ जवाब न सूझा।
हरिधन ने देखा, इन दोनों के कदम उखड़ गये हैं, तो एक धक्का और देने की प्रबल इच्छा को न रोक सका।
उसी ढंग से बोला- मेरी भी आँखें हैं, अन्धा नहीं हूँ, न बहरा ही हूँ।
छाती फाड़कर काम करूँ और उस पर भी कुत्ता समझा जाऊँ, ऐसे गधे कहीं और होंगे।
अब बड़े साले भी गरम पड़े- तुम्हें किसी ने यहाँ बाँध तो नही रखा हैं।
अबकी हरिधन लाजवाब हुआ।
कोई बात न सूझी।
बड़े ने फिर उसी ढंग से कहा- अगर तुम यह चाहो कि जन्म-भर पाहुँने बने रहो और तुम्हारा वैसा ही आदर-सत्कार होता रहेस तो हमारे बस की बात नहीं हैं।
हरिधन ने आँखें निकाल कर कहा- क्या मैं तुम लोगों से कम काम करता हूँ?
बड़े- यह कौन कहता हैं?
हरिधन - तो तुम्हारे घर की यही नीति हैं कि जो सबसे ज्यादा काम करे, वही भूखों मारा जाय?
बड़े- तुम खुद खाने नहीं गये।
क्या कोई तुम्हारे मुँह में कौर डाल देता?
हरिधन नें होठ चबाकर कहा- मैं खुद खाने नही गया! कहते तुम्हें लाज नही आती।
'नहीं आयी थी बहन तुम्हें बुलाने?'
हरिधन की आँखों में खून उतर गया, दाँत पीसकर रह गया।
छोटे साले ने कहा- अम्माँ भी आयी थी।
तुमने कह दिया, मुझे भूख नही हैं, तो क्या करती।
सास भीतर से लपकी चली आ रही थीं।
यह बात सुनकर बोली- कितना कहकर हार गयी, कोई उठे न तो मैं क्या करूँ!
हरिधन ने विष, खून और आग से भरे हुए स्वर में कहा- मैं तुम्हारे लड़कों का जूठा खाने के लिए हूँ! मै कुत्ता हूँ कि तुम लोग खाकर मेरे सामने रुखी रोटी का टुकड़ा फेंक दो?
बुढ़िया- नें ऐंठकर कहा - तो क्या तुम लड़कों की बराबरी करोगें? 
हरिधन परास्त हो गया! बुढ़िया के एक ही वाक्प्रहार ने उसका का काम तमाम कर दिया ।
उसकी तनी हुई भवें ढीली पड़ गयी, आँखों की आग बुझ गयी, फड़कते हुए नथने शान्त हो गये।
किसी आहत मनुष्य की भाँति वह जमीन पर गिर पड़ा।
'क्या तुम मेरे लड़कों की बराबरी करोगे?' यह वाक्य एक लम्बे भाले की तरह उसके हृदय में चुभता चला जाता था - न हृदय का अन्त था, न उस भाले का!
सारे धर ने खाया, पर हरिधन न उठा।
सास ने मनाया, सालियों ने मनाया, ससुर ने मनाया, दोनो साले मनाकर हार गये।
हरिधन न उठा, वहाँ द्वार पर एक टाट पड़ा था।
उसे उठाकर सबसे अलग कुएँ पर ले गया और जगत पर बिछाकर पड़ा रहा।
रात भीग चुकी थी।
अनन्त आकाश में उज्जवल तारे बालकों की भाँति क्रीड़ा कर रहे थे।
कोई नाचता था, कोई उछलता था, कोई हँसता था, कोई आँखें मींचकर फिर खोल देता था।
रह-रहकर कोई साहसी बालक सपाटा भरकर एक पल में उस विस्तृत क्षेत्र को पार कर लेता था और न जाने कहाँ छा जाता था।
हरिधन को अपना बचपन याद आया, जब वह भी इसी तरह क्रीड़ा करता था।
उसकी बाल-स्मृतियाँ उन्हीं चमकीले तारों की भाँति प्रज्वलित हो गयीं।
वह अपना छोटा-सा घर, वह आम का बाग़, जहाँ वह केरियाँ चुना करता था; वह मैदान, जहाँ कबड्डी खेला करता था, सब उसका याद आने लगे।
फिर अपनी स्नेहमयी माता की सदय मूर्ति उसके सामने खड़ी हो गयी।
उन आँखों में कितनी करुणा थी, कितनी दया थी।
उसे ऐसा जान पड़ा, मानो माता की आँखों में आँसू भरे, उसे छाती से लगा लेने के लिए हाथ फैलाए उसकी ओर चली आ रही हैं।
वह उस मधुर भावना में अपने को भूल गया।
ऐसा जान पड़ा, मानो माता ने उसे छाती से लगा लिया हैं और उसके सिर पर हाथ फेर रही हैं।
वह रोने लगा, फूट-फूटकर रोने लगा।
उसी आत्म-सम्मोहित दशा में उसके मुँह से यह शब्द निकले- अम्माँ, तुमने मुझे इतना भुला दिया।
देखो, तुम्हारे प्यारे लाल की क्या दशा हो रही है? कोई उस पानी को भी नहीं पूछता।
क्या जहाँ तुम हो, वहाँ मेरे लिए जगह नही हैं!
सहसा गुमानी ने आकर पुकारा- क्या सो गये तुम, ऐसी भी क्या राच्छसी नींद! चल कर खा क्यों नहीं लेते? कब तक कोई तुम्हारे लिए बैठा रहे।
हरिधन उस कल्पना जगत् से क्रूर प्रत्यक्ष में आ गया।
वही कुएँ की जगत थी, वही फटा हुआ टाट और गुमानी सामने खड़ी कह रही थी- कब तक कोई तुम्हारे लिए बैठा रहे!
हरिधन उठ बैठा और मानो तलवार म्यान से निकालकर बोला- भला, तुम्हें मेरी सुध तो आयी! मैंने कह तो दिया था, मुझे भूख नही हैं।
गुमानी- तो कितने दिन तक न खाओगे?
'अब इस घर का पानी भी न पीऊँगा।
तुझे मेरे साथ चलना है या नहीं?'
दृढ़ संकल्प से भरे हुए इन शब्दों को सुनकर गुमानी सहम उठी।
बोली- कहाँ जा रहे हो?
हरिधन ने मानो नशे में कहा- तुझे इससे क्या मतलब? मेरे साथ चलेगी या नहीं? फिर पीछे से न कहना, मुझसे कहा नहीं।
गुमानी आपत्ति के भाव से बोली- तुम बताते क्यों नहीं, कहाँ जा रहे हो?
'तू मेरे साथ चलेगी या नहीं'
'जब तक बता न दोगे, मैं न जाऊँगी।
'
'तो मालूम हो गया, तू नहीं जाना चाहती।
मुझे इतना ही पूछना था, नही तो अब तक मैं आधी दूर निकल गया होता।
'
यह कहकर उठा और अपने घर की ओर चला।
गुमानी पुकारती रही- 'सुन लो, सुन लो' पर उसने फिरकर भी न देखा।
तीस मील की मंजिल हरिधन नें पाँच घंटों में तय की।
जब वह अपने गाँव की अमराइयों के सामने पहुँचा, तो उसकी मातृ-भावना उषा की सुनहरी गोद में खेल रही थी।
उन वृक्षों को देखकर उसका विह्वल हृदय नाचने लगा।
मन्दिर का सुनहरा कलश देखकर वह इस तरह दौड़ा, मानो एक छलाँग में उसके ऊपर जा पहुँचेगा।
वह वेग में दौड़ा जा रहा था, मानो उसकी माता गोद फैलाए उसे बुला रही हो।
जब वह आमों के बाग़ में पहुँचा, जहाँ डालियों पर बैठकर वह हाथी की सवारी का आनन्द पाता था, जहाँ के कच्चे बेरों और लिसोड़ों में एक स्वर्गीय स्वाद था, तो वह बैठ गया और भूमि पर सिर झुकाकर रोने लगा, मानो अपनी माता को अपनी विपत्ति-कथा सुना रहा हो।
वहाँ की वायु में, वहाँ के प्रकाश में, मानो उसकी विराट्-रूपिणी माता व्याप्त हो रही थी।
वहाँ की अंगुल-अंगुल भूमि माता के पद-चिह्नों से पवित्र थी, माता के स्नेह में डूबे हुए शब्द अभी तक मानो आकाश में गूँज रहे थे।
इस वायु और इस आकाश में न जाने कौन-सी संजीवनी थी, जिसने उसके शोकार्त्त हृदय को फिर बालोत्साह से भर दिया।
वह एक पेड़ पर चढ़ गया और अधर से आम तोड़-तोड़कर खाने लगा।
सास के वह कठोर शब्द, स्त्री का वह निष्ठुर आघात, वह सारा अपमान उसे भूल गया।
उसके पाँव फूल गये थे, तलवों में जलन हो रही थी; पर इस आनन्द में उसे किसी बात का ध्यान न था।
सहसा रखवाले ने पुकारा- वह कौन ऊपर चढ़ा हैं रे? उतर अभी नहीं तो ऐसा पत्थर खींचकर मारूँगा कि वही ठंड़े हो जाओगे।
उसने कई गालियाँ भी दी।
इस फटकार और इन गालियों में इस समय हरिधन को अलौकिक आनन्द मिल रहा था।
वह डालियों मे छिप गया, कई आम काट-काट नीचे गिराये, और ज़ोर से ठट्टा मारकर हँसा।
ऐसी उल्लास से भरी हुई हँसी उसने बहुत दिन से न हँसी थी।
रखवाले को यह हँसी परिचित मालूम हुई।
मगर हरिधन यहाँ कहाँ? वह ससुराल की रोटियाँ तोड़ रहा हैं! कैसा हँसोढ़ा था, कितना चिबिल्ला।
न जाने बेचारे का क्या हाल हुआ? पेड़ की डाल से तालाब में कूद पड़ता था।
अब गाँव में ऐसा कौन है?
डाँटकर बोला- वहाँ से बैठे-बैठे हँसोगे, तो आकर सारी हँसी निकाल दूँगा, नहीं तो सीधे उतर आओ।
वह गालियाँ देते जा रहा था कि एक गुठली आकर उसके सिर पर लगी।
सिर सहलाता हुआ बोला- यह कौन शैतान हैं, नही मानता।
ठहर तो, मैं आकर तेरी खबर लेता हूँ।
उसने अपनी लकड़ी नीचे रख दी और बंदरों की तरह चट-पट ऊपर चढ़ गया।
देखा तो हरिधन बैठा मुस्करा रहा हैं।
चकित होकर बोला- अरे हरिधन, तुम यहाँ कब आये? इस पेड़ पर कब से बैठे हो? 
दोनों बचपन के सखा वहीं गले मिले।
'यहाँ कब आये? चलो, घर चलो।
भले आदमी, क्या वहाँ आम भी मयस्सर न होते थे?'
हरिधन ने मुस्कराकर कहा- मँगरू, इन आमों में जो स्वाद है, वह और कहीं के आमों में नहीं हैं।
गाँ का क्या रंग-ढंग है?
मँगरू- सब चैनचान है भैया! तुमने तो जैसे नाता ही तोड़ लिया।
इस तरह कोई अपना गाँव-घर छोड़ देता हैं? जब से तुम्हारे दादा मरे, सारी गिरस्ती चौपट हो गयी।
दो छोटे-छोटे लड़के है।
उनके लिए क्या होता है?
हरिधन- अब उस गिरस्ती से क्या वास्ता है भाई? मैं तो अपना ले-दे चुका।
मजूरी तो मिलेगी न ? तुम्हारी गैया ही चरा दिया करूँगा; मुझे खाने को दे देना।
मँगरू ने अविश्वास के भाव से कहा- अरे भैया, कैसी बाते करते हो, तुम्हारे लिए जान हाजिर है।
क्या ससुराल में अब न रहोगे? कोई चिन्ता नहीं।
पहले तो तुम्हारा घर ही है।
उसे सँभालो! छोटे-छोटे बच्चे है, उनको पालो।
तुम नयी अम्माँ से नाहक डरते थे।
बड़ी सीधी है बेचारी।
बस, अपनी माँ समझो।
तुम्हे पाकर तो निहाल हो जायेगी।
अच्छा, घरवाली को भी तो लाओगे?
हरिधन- उसका अब मुँह न देखूँगा।
मेरे लिए वह मर गयी।
मँगरू- तो दुसरी सगाई हो जायेगी।
अबकी ऐसी मेहरिया ला दूँगा कि उसके पैर धो-धोकर पियोगे, लेकिन कहीं पहली भी आ गयी तो?
हरिधन- वह न आयगी।
हरिधन अपने घर पहुँचा तो दोनो भाई, 'भैया आये! भैया आये!' कहकर भीतर दौड़े, और माँ को खबर दी।
उस घर में कदम रखते ही हरिधन को ऐसी शांत महिमा का अनुभव हुआ मानो वह अपनी माँ की गोद में बैठा हुआ हैं।
इतने दिनों ठोकरें खाने से उसका हृदय कोमल हो गया था।
जहाँ पहले अभिमान था, आग्रह था, हेकड़ी थी, वहाँ अब निराशा थी, पराजय और याचना थी।
बीमारी को ज़ोर कम हो चला था, अब मामूली दवा भी असर कर सकती थी।
क़िले की दीवारें छिद चुकी थी।
अब उसमें घुस जाना असाध्य न था।
वही घर जिससे वह एक दिन विरक्त हो गया था, अब गोद फैलाये उसे आश्रय देने को तैयार था।
हरिधन का निरवलम्ब मन यह आश्रय पाकर मानो तृप्त हो गया।
शाम को विमाता ने कहा - बेटा, तुम घर आ गये, हमारे धन्य भाग।
अब इन बच्चों को पालो।
माँ का नाता न सही, बाप का नाता तो है ही।
मुझे एक रोटी दे देना, खाकर एक कोने में पड़ी रहूँगी।
तुम्हापी अम्माँ से मेरी बहन का नाता हैं।
उस नाते से तुम मेरे लड़के होते हो।
हरिधन ने मातृ-विह्वल आँखों से विमाता के रूप मे अपनी माता के दर्शन किये।
घर के एक-एक कोने से मातृ-स्मृतियों की छटा चाँदनी की भाँति छिटकी हुई थी, विमाता का प्रौढ़ मुँखमंड़ल भी उसी छटा से रंजित था।
दूसरे दिन हरिधन फिर कंधे पर हल रखकर खेत को चला।
उसके मुख पर उल्लास था और आँखों में गर्व।
वह अब किसी का आश्रित नहीं, आश्रयदाता था, किसी के द्वार का भिक्षुक नही, घर का रक्षक था।
एक दिन उसने सुना, गुमानी ने दूसरा घर कर लिया।
माँ से बोला- तुमने सुना काकी! गुमानी ने घर कर लिया।
काकी ने कहा- घर क्या कर लेगी, ठट्ठा है।
बिरादरी में ऐसा अंधेर? पंचायत नही, अदालत तो हैं?
हरिधन ने कहा- नही काकी, बहुत अच्छा हुआ।
ला, महावीरजी को लड्डू चढ़ा आऊँ।
मैं तो डर रहा था, कहीं मेरे गले न आ पड़े।
भगवान् ने मेरी सुन ली।
मैं वहाँ से यही ठानकर चला था, अब उसका मुँह न देखूँगा।

शाम हो गयी थी।
मैं सरयू नदी के किनारे अपने कैम्प में बैठा हुआ नदी के मजे ले रहा था कि मेरे फुटबाल ने दबे पांव पास आकर मुझे सलाम किया कि जैसे वह मुझसे कुछ कहना चाहता है।
फुटबाल के नाम से जिस प्राणी का जिक्र किया गया वह मेरा अर्दली था।
उसे सिर्फ एक नजर देखने से यक़ीन हो जाता था कि यह नाम उसके लिए पूरी तरह उचित है।
वह सिर से पैर तक आदमी की शकल में एक गेंद था।
लम्बाई-चौड़ाई बराबर।
उसका भारी-भरकम पेट, जिसने उस दायरे के बनाने में खास हिस्सा लिया था, एक लम्बे कमरबन्द में लिपटा रहता था, शायद इसलिए कि वह इन्तहा से आगे न बढ़ जाए।
जिस वक्त वह तेजी से चलता था बल्कि यों कहिए जुढ़कता था तो साफ़ मालूम होता था कि कोई फुटबाल ठोकर खाकर लुढ़कता चला आता है।
मैंने उसकी तरफ देखकर पूछ- क्या कहते हो?
इस पर फुटबाल ने ऐसी रोनी सूरत बनायी कि जैसे कहीं से पिटकर आया है और बोला-हुजूर, अभी तक यहां रसद का कोई इन्तजाम नहीं हुआ।
जमींदार साहब कहते हैं कि मैं किसी का नौकर नहीं हूँ।
मेंने इस निगाह से देखा कि जैसे मैं और ज्यादा नहीं सुनना चाहता।
यह असम्भव था कि मलिस्ट्रेट की शान में जमींदार से ऐसी गुस्ताखी होती।
यह मेरे हाकिमाना गुस्से को भड़काने की एक बदतमीज़ कोशिश थी।
मैंने पूछा, ज़मीदार कौन है?
फुटबाल की बॉँछें खिल गयीं, बोला-क्या कहूँ, कुंअर सज्जनसिंह।
हुजूर, बड़ा ढीठ आदमी है।
रात आयी है और अभी तक हुजूर के सलाम को भी नहीं आया।
घोड़ों के सामने न घास है न दाना।
लश्कर के सब आदमी भूखे बैठे हुए हैं।
मिट्टी का एक बर्तन भी नहीं भेजा।
मुझे जमींदारों से रात-दिन साबक़ा रहता था मगर यह शिकायत कभी सुनने में नहीं आयी थी।
इसके विपरीत वह मेरी ख़ातिर-तवाजों में ऐसी जॉँफ़िशानी से काम लेते थे जो उनके स्वाभिमान के लिए ठीक न थी।
उसमें दिल खोलकर आतिथ्य-सत्कार करने का भाव तनिक भी न होता था।
न उसमें शिष्टाचार था, न वैभव का प्रदर्शन जो ऐब है।
इसके बजाय वहॉँ बेजा रसूख की फ़िक्र और स्वार्थ की हवस साफ़ दिखायी देती भी और इस रसूख बनाने की कीमत काव्योचित अतिशयोक्ति के साथ गरीबों से वसूल की जाती थी, जिनका बेकसी के सिवा और कोई हाथ पकड़ने वाला नहीं।
उनके बात करने के ढंग में वह मुलामियत और आजिजी बरती जाती थी जिसका स्वाभिमान से बैर है और अक्सर ऐसे मौके आते थे, जब इन खातिरदारियों से तंग होकर दिल चाहता था कि काश इन खुशामदी आदमियों की सूरत न देखनी पड़ती।
मगर आज फुटबाल की ज़बान से यह कैफियत सुनकर मेरी जो हालत हुई उसने साबित कर दिया कि रोज-रोज की खातिरदारियों और मीठी-मीठी बातों ने मुझ पर असर किये बिना नहीं छोड़ा था।
मैं यह हुक्म देनेवाला ही था कि कुंअर सज्जनसिंह को हाजिर करो कि एकाएक मुझे खयाल आया कि इन मुफ़्तखोर चपरासियों के कहने पर एक प्रतिष्ठित आदमी को अपमानित करना न्याय नहीं है।
मैंने अर्दली से कहा-बनियों के पास जाओ, नक़द दाम देकर चीजें लाओ और याद रखो कि मेरे पास कोई शिकायत न आये।
अर्दली दिल में मुझे कोसता हुआ चला गया।
मगर मेरे आश्चर्य की कोई सीमा न रही, जब वहां एक हफ्ते तक रहने पर भी कुंअर साहब से मेरी भेंट न हुई।
अपने आदमियों और लश्करवालों की ज़बान से कुंअर साहब की ढिठाई, घमण्ड और हेकड़ी की कहानियॉँ रोलु सुना करता।
और मेरे दुनिया देखे हुए पेशकार ने ऐसे अतिथि-सत्कार-शून्य गांव में पड़ाव डालने के लिए मुझे कई बार इशारों से समझाने-बुझाने की कोशिश की।
ग़ालिबन मैं पहला आदमी था जिससे यह भूल हुई थी और अगर मैंने जिले के नक्शे के बदले लश्करवालों से अपने दौरे का प्रोग्राम बनाने में मदद ली होती तो शायद इस अप्रिय अनुभव की नौबत न आती।
लेकिन कुछ अजब बात थी कि कुंअर साहब को बुरा-भला कहना मुझ पर उल्टा असर डालता था।
यहॉँ तक कि मुझे उस अदमी से मुलामात करने की इच्छा पैदा हुई जो सर्वशक्तिमान् आफ़सरों से इतना ज्यादा अलग-थलग रह सकता है।
सूबह का वक्त था, मैं गढ़ी में गढ़ी में गया।
नीचे सरयू नदी लहरें मार रही थी।
उस पार साखू का जंगल था।
मीलों तक बादामी रेत, उस पर खरबूज़ और तरबूज़ की क्यारियॉँ थीं।
पीले-पीले फूलों-से लहराती हुई बगुलों और मुर्गाबियों के गोल-के-गोल बैठे हुए थे! सूर्य देवता ने जंगलों से सिर निकाला, लहरें जगमगायीं, पानी में तारे निकले।
बड़ा सुहाना, आत्मिक उल्लास देनेवाला दृश्य था।
मैंने खबर करवायी और कुंअर साहब के दीवानखाने में दाखिल हुआ लम्बा-चौड़ा कमरा था।
फर्श बिछा हुआ था।
सामने मसनद पर एक बहुत लम्बा-तड़ंगा आदमी बैठा था।
सर के बाल मुड़े हुए, गले में रुद्राक्ष की माला, लाल-लाल, ऊंचा माथा-पुरुषोचित अभिमान की इससे अच्छी तस्वीर नहीं हो सकती।
चेहरे से रोबदाब बरसता था।
कुअंर साहब ने मेरे सलाम को इस अन्दाज से लिया कि जैसे वह इसके आदी हैं।
मसनद से उठकर उन्होंने बहुत बड़प्पन के ढंग से मेरी अगवानी की, खैरियत पूछी, और इस तकलीफ़ के लिए मेरा शुक्रिया अदा रिने के बाद इतर और पान से मेरी तवाजो की।
तब वह मुझे अपनी उस गढ़ी की सैर कराने चले जिसने किसी ज़माने में ज़रूरर आसफुद्दौला को ज़िच किया होगा मगर इस वक्त बहुत टूटी-फीटी हालत में थी।
यहां के एक-एक रोड़े पर कुंअर साहब को नाज़ था।
उनके खानदानी बड़प्पन ओर रोबदाब का जिक्र उनकी ज़बान से सुनकर विश्वास न करना असम्भव था।
बयान करने का ढंग यक़ीन को मजबूर करता था और वे उन कहानियों के सिर्फ पासबान ही न थे बल्कि वह उनके ईमान का हिस्सा थीं।
और जहां तक उनकी शक्ति में था, उन्होंने अपनी आन निभाने में कभी कसर नहीं की।
कुंअर सज्जनसिंह खानदानी रईस थे।
उनकी वंश-परंपरा यहां-वहां टूटती हुई अन्त में किसी महात्मा ऋषि से जाकर मिल जाती थी।
उन्हें तपस्या और भक्ति और योग का कोई दावा न था लेकिन इसका गर्व उन्हें अवश्य था कि वे एक ऋषि की सन्तान हैं।
पुरखों के जंगली कारनामे भी उनके लिए गर्व का कुछ कम कारण न थे।
इतिहास में उनका कहीं जिक्र न हो मगकर खानदानी भाट ने उन्हें अमर बनाने में कोई कसर न रखी थी और अगर शब्दों में कुछ ताकत है तो यह गढ़ी रोहतास या कालिंजर के किलों से आगे बढ़ी हुई थी।
कम-से-कम प्राचीनता और बर्बादी के बाह्म लक्षणों में तो उसकी मिसाल मुश्किल से मिल सकती थी, क्योंकि पुराने जमाने में चाहे उसने मुहासरों और सुरंगों को हेच समझा हो लेकिन वक्त वह चीटियों और दीमकों के हमलों का भी सामना न कर सकती थी।
कुंअर सज्जनसिंह से मेरी भेंट बहुत संक्षिप्त थी लेकिन इस दिलचस्प आदमी ने मुझे हमेशा के लिए अपना भक्त बना लिया।
बड़ा समझदार, मामले को समझनेवाला, दूरदर्शी आदमी था।
आखिर मुझे उसका बिन पैसों का गुलाम बनना था।
बरसात में सरयू नदी इस जोर-शोर से चढ़ी कि हज़ारों गांव बरबाद हो गए, बड़े-बड़े तनावर दरख्त़ तिनकों की तरह बहते चले जाते थे।
चारपाइयों पर सोते हुए बच्चे-औरतें, खूंटों पर बंधे हुए गाय और बैल उसकी गरजती हुई लहरों में समा गए।
खेतों में नाच चलती थी।
शहर में उड़ती हुई खबरें पहुंचीं।
सहायता के प्रस्ताव पास हुए।
सैकड़ों ने सहानुभूति और शौक के अरजेण्ट तार जिल के बड़े साहब की सेवा में भेजे।
टाउनहाल में क़ौमी हमदर्दी की पुरशोर सदाएं उठीं और उस हंगामे में बाढ़-पीड़ितों की दर्दभरी पुकारें दब गयीं।
सरकार के कानों में फरियाद पहुँची।
एक जांच कमीशन तेयार किया गया।
जमींदारों को हुक्म हुआ कि वे कमीशन के सामने अपने नुकसानों को विस्तार से बतायें और उसके सबूत दें।
शिवरामपुर के महाराजा साहब को इस कमीशन का सभापति बनाया गया।
जमींदारों में रेल-पेल शरू हुई।
नसीब जागे।
नुकसान के तखमीन का फैलला करने में काव्य-बुद्धि से काम लेना पड़ा।
सुबह से शाम तक कमीशन के सामने एक जमघट रहता।
आनरेबुल महाराजा सहब को सांस लेने की फुरसत न थी दलील और शाहदत का काम बात बनाने और खुशामद से लिया जाता था।
महीनों यही कैफ़ियत रही।
नदी किनारे के सभी जमींदार अपने नुकसान की फरियादें पेश कर गए, अगर कमीशन से किसी को कोई फायदा नहीं पहुँचा तो वह कुंअर सज्जनसिहं थे।
उनके सारे मौजे सरयू के किनारे पर थे और सब तबाह हो गए थे, गढ़ी की दीवारें भी उसके हमलों से न बच सकी थीं, मगर उनकी जबान ने खुशामद करना सीखा ही न था और यहां उसके बगैर रसाई मुश्किल थी।
चुनांचे वह कमीशन के सामने न आ सके।
मियाद खतम होने पर कमीशन ने रिपोर्ट पेश की, बाढ़ में डूबे हुए इलाकों में लगान की आम माफी हो गयी।
रिपोर्ट के मुताबिक सिर्फ सज्जनसिंह वह भाग्यशाली जमींदार थे।
जिनका कोई नुकसान नहीं हुआ था।
कुंअर साहब ने रिपोर्ट सुनी, मगर माथे पर बल न आया।
उनके आसामी गढ़ी के सहन में जमा थे, यह हुक्म सुना तो रोने-धोने लगे।
तब कुंअर साहब उठे और बुलन्द आवाजु में बोले-मेरे इलाके में भी माफी है।
एक कौड़ी लगान न लिया जाए।
मैंने यह वाकया सुना और खुद ब खुद मेरी आंखों से आंसू टपक पड़े बेशक यह वह आदमी है जो हुकूमत और अख्तियार के तूफान में जड़ से उखड़ जाय मगर झुकेगा नहीं।
वह दिन भी याद रहेगा जब अयोध्या में हमारे जादू-सा करनेवाले कवि शंकर को राष्ट्र की ओर से बधाई देने के लिए शानदार जलसा हुआ।
हमारा गौरव, हमारा जोशीला शंकर योरोप और अमरीका पर अपने काव्य का जादू करके वापस आया थां अपने कमालों पर घमण्ड करनेवाले योरोप ने उसकी पूजा की थी।
उसकी भावनाओं ने ब्राउनिंग और शेली के प्रेमियों को भी अपनी वफ़ा का पाबन्द न रहने दिया।
उसकी जीवन-सुधा से योरोप के प्यासे जी उठे।
सारे सभ्य संसार ने उसकी कल्पना की उड़ान के आगे सिर झुका दिये।
उसने भारत को योरोप की निगाहों में अगर ज्यादा नहीं तो यूनान और रोम के पहलू में बिठा दिया था।
जब तक वह योरोप में रहा, दैनिक अखबारों के पत्रे उसकी चर्चा से भरे रहते थे।
यूनिवर्सिटियों और विद्वानों की सभाओं ने उस पर उपाधियों की मूसलाधार वर्षा कर दी।
सम्मान का वह पदक जो योरोपवालों का प्यारा सपना और जिन्दा आरजू है, वह पदक हमारे जिन्दादिल शंकर के सीने पर शोभा दे रहा था और उसकी वापसी के बाद उन्हीं राष्ट्रीय भावनाओं के प्रति श्रद्धा प्रकट करने के लिए हिन्दोस्तान के दिल और दिमाग आयोध्या में जमा थे।
इसी अयोध्या की गोद में श्री रामचंद्र खेलते थे और यहीं उन्होंने वाल्मीकि की जादू-भरी लेखनी की प्रशंसा की थी।
उसी अयोध्या में हम अपने मीठे कवि शंकर पर अपनी मुहब्बत के फूल चढ़ाने आये थे।
इस राष्ट्रीय कतैव्य में सरकारी हुक्काम भी बड़ी उदारतापूर्वक हमारे साथ सम्मिलित थे।
शंकर ने शिमला और दार्जिलिंग के फरिश्तों को भी अयोध्या में खींच लिया था।
अयोध्या को बहुत अन्तजार के बाद यह दिन देखना नसीब हुआ।
जिस वक्त शंकर ने उस विराट पण्डाल में पैर रखा, हमारे हृदय राष्ट्रीय गौरव और नशे से मतवाले हो गये।
ऐसा महसूस होता था कि हम उस वक्त किसी अधिक पवित्र, अधिक प्रकाशवान् दुनिया के बसनेवाले हैं।
एक क्षण के लिए-अफसोस है कि सिर्फ एक क्षण के लिए-अपनी गिरावट और बर्बादी का खयाल हमारे दिलों से दूर हो गया।
जय-जय की आवाजों ने हमें इस तरह मस्त कर दिया जैसे महुअर नाग को मस्त कर देता है।
एड्रेस पढ़ने का गौरव मुझको प्राप्त हुआ था।
सारे पण्डाल में खामोशी छायी हुई थी।
जिस वक्त मेरी जबान से यह शब्द निकले-ऐ राष्ट्र के नेता! ऐ हमारे आत्मिक गुरू! हम सच्ची मुहब्बत से तुम्हें बधाई देते हैं और सच्ची श्रद्धा से तुम्हारे पैरों पर सिर झुकाते हैं...यकायक मेरी निगाह उठी और मैंने एक हृष्ट-पुष्ट हैकल आदमी को ताल्लुकेदारों की कतार से उठकर बाहर जाते देखा।
यह कुंअर सज्जन सिंह थे।
मुझे कुंअर साहब की यह बेमौक़ा हरकत, जिसे अशिष्टता समझने में कोई बाधा नहीं है, बुरी मालूम हुई।
हजारों आंखें उनकी तरफ हैरत से उठीं।
जलसे के खत्म होते ही मैंने पहला काम जो किया वह कुंअर साहब से इस चीज के बारे में जवाब तलब करना था।
मैंने पूछा-क्यों साहब आपके पास इस बेमौका हरकत का क्या जवाब है?
सज्जनसिंह ने गम्भीरता से जवाब दिया-आप सुनना चाहें तो जवाब हूँ।
शौक से फरमाइये।
अच्छा तो सुनिये।
मैं शंकर की कविता का प्रेमी हूँ।
शंकर की इज्जत करता हूँ, शंकर पर गर्व करता हूँ, शंकर को अपने और अपनी कौम के ऊपर एहसान करनेवाला समझता हूँ मगर उसके साथ ही उन्हें अपना आध्यात्मिक गुरु मानने या उनके चरणों में सिर झुकाने के लिए तैयार नहीं हूँ।
मैं आश्चर्य से उसका मुंह ताकता रह गया।
यह आदमी नहीं, घमण्ड का पुतला हैं देखें यह सिर कभी झुकता या नहीं।
पूरनमासी का पूरा चांद सरयू के सुनहरे फर्श पर नाचता था और लहरें खुशी से गलु मिल-मिलकर गाती थीं।
फागुन का महीना था, पेड़ों में कोपलें निकली थीं और कोयल कूकने लगी थी।
मैं अपना दौरा करके सदर लौटता था।
रास्ते में कुंअर सज्जनसिंह से मिलने का चाव मुझे उनके घर तक ले गया, जहां अब मैं बड़ी बेतकल्लुफी से जाता-आता था।
मैं शाम के वक्त नदी की सैर को चला।
वह प्राणदायिनी हवा, वह उड़ती हुई लहरें, वह गहरी निस्तबधता-सारा दृश्य एक आकर्षक सुहाना सपना था।
चांद के चमकते हुए गीत से जिस तरह लहरें झूम रही थीं, उसी तरह मीठी चिन्ताओं से दिल उमड़ा आता था।
मुझे ऊंचे कगार पर एक पेड़ के नीचे कुछ रोशनी दिखायी दी।
मैं ऊपर चढ़ा।
वहां बरगद की घनी छाया में धूनी जल रही थी।
उसके सामने एक साधू पैर फैलाये बरगद की एक मोटी जटा के सहारे लेटे हुए थे।
उनका चमकता हुआ चेहरा आग की चमक को लजाता था।
नीले तालाब में कमल खिला हुआ था।
उनके पैरों के पास एक दूसरा आदमी बैठा हुआ था।
उसकी पीठ मेरी तरफ थी।
वह उस साधू के पेरों पर अपना सिर रखे हुए था।
पैरों को चूमता था और आंखों से लगता था।
साधू अपने दोनों हाथ उसके सिर पर रखे हुए थे कि जैसे वासना धैर्य और संतोष के आंचल में आश्रय ढूंढ़ रही हो।
भोला लड़का मां-बाप की गोद में आ बैठा था।
एकाएक वह झुका हुआ सर उठा और मेरी निगाह उसके चेहरे पर पड़ी।
मुझे सकता-सा हो गया।
यह कुंअर सज्जनसिंह थे।
वह सर जो झुकना न जानता था, इस वक्त जमीन छू रहा था।
वह माथा जो एक ऊंचे मंसबदार के सामने न झुका, जो एक प्रतानी वैभवशाली महाराज के सामने न झुका, जो एक बड़े देशप्रेमी कवि और दार्शनिक के सामने न झूका, इस वक्त एक साधु के क़दमों पर गिरा हुआ था।
घमण्ड, वैराग्य के सामने सिर झुकाये खड़ा था।
मेरे दिल में इस दृश्य से भक्ति का एक आवेग पैदा हुआ।
आंखों के सामने से एक परदा-सा हटा और कुंअर सज्जन सिंह का आत्मिक स्तर दिखायी दिया।
मैं कुंअर साहब की तरफ से लिपट गया और बोला-मेरे दोस्त, मैं आज तक तुम्हारी आत्मा के बड़प्पन से बिल्कुल बेखबर था।
आज तुमने मेरे हुदय पर उसको अंकित कर दिया कि वैभव और प्रताप, कमाल और शोहरत यह सब घटिया चीजें हैं, भौतिक चीजें हैं।
वासनाओ में लिपटे हुए लोग इस योग्य नहीं कि हम उनके सामने भक्ति से सिर झुकायें, वैराग्य और परमात्मा से दिल लगाना ही वे महान् गुण हैं जिनकी ड्यौढ़ी पर बड़े-बड़े वैभवशाली और प्रतापी लोगों के सिर भी झुक जाते हैं।
यही वह ताक़त है जो वैभव और प्रताप को, घमण्ड की शराब के मतवालों को और जड़ाऊ मुकुट को अपने पैरों पर गिरा सकती है।
ऐ तपस्या के एकान्त में बैठनेवाली आत्माओ! तुम धन्य हो कि घमण्ड के पुतले भी पैरों की धूल को माथे पर चढ़ाते हैं।
कुंअर सज्जनसिंह ने मुझे छाती से लगाकर कहा-मिस्टर वागले, आज आपने मुझे सच्चे गर्व का रूप दिखा दिया और में कह सकता हूँ कि सच्चा गर्व सच्ची प्रार्थना से कम नहीं।
विश्वास मानिये मुझे इस वक्त ऐसा मालूम होता है कि गर्व में भी आत्मिकता को पाया जा सकता है।
आज मेरे सिर में गर्व का जो नशा है, वह कभी नहीं था।

मानसरोवर भाग- 
विधवा हो जाने के बाद बूटी का स्वभाव बहुत कटु हो गया था।
जब बहुत जी जलता तो अपने मृत पति को कोसती-आप तो सिधार गए, मेरे लिए यह जंजाल छोड़ गए ।
जब इतनी जल्दी जाना था, तो ब्याह न जाने किसलिए किया ।
घर में भूनी भॉँग नहीं, चले थे ब्याह करने ! वह चाहती तो दूसररी सगाई कर लेती ।
अहीरों में इसका रिवाज है ।
देखने-सुनने में भी बुरी न थी ।
दो-एक आदमी तैयार भी थे, लेकिन बूटी पतिव्रता कहलाने के मोह को न छोड़ सकी ।
और यह सारा क्रोध उतरता था, बड़े लड़के मोहन पर, जो अब सोलह साल का था ।
सोहन अभी छोटा था और मैना लड़की थी ।
ये दोनों अभी किसी लायक न थे ।
अगर यह तीनों न होते, तो बूटी को क्यों इतना कष्ट होता ।
जिसका थोड़ा-सा काम कर देती, वही रोटी-कपड़ा दे देता।
जब चाहती किसी के सिर बैठ जाती ।
अब अगर वह कहीं बैठ जाए, तो लोग यही कहेंगे कि तीन-तीन बच्चों के होते इसे यह क्या सूझी ।
मोहन भरसक उसका भार हल्का करने की चेष्टा करता ।
गायों-भैसों की सानी-पानी, दुहना-मथना यह सब कर लेता, लेकिन बूटी का मुँह सीधा न होता था ।
वह रोज एक-न-एक खुचड़ निकालती रहती और मोहन ने भी उसकी घुड़कियों की परवाह करना छोड़ दिया था ।
पति उसके सिर गृहस्थी का यह भार पटककर क्यों चला गया, उसे यही गिला था ।
बेचारी का सर्वनाश ही कर दिया ।
न खाने का सुख मिला, न पहनने-ओढ़ने का, न और किसी बात का।
इस घर में क्या आयी, मानो भट्टी में पड़ गई ।
उसकी वैधव्य-साधना और अतृप्त भोग-लालसा में सदैव द्वन्द्व-सा मचा रहता था और उसकी जलन में उसके हृदय की सारी मृदुता जलकर भस्म हो गई थी ।
पति के पीछे और कुछ नहीं तो बूटी के पास चार-पॉँच सौ के गहने थे, लेकिन एक-एक करके सब उसके हाथ से निकल गए ।
उसी मुहल्ले में उसकी बिरादरी में, कितनी ही औरतें थीं, जो उससे जेठी होने पर भी गहने झमकाकर, आँखों में काजल लगाकर, माँग में सेंदुर की मोटी-सी रेखा डालकर मानो उसे जलाया करती थीं, इसलिए अब उनमें से कोई विधवा हो जाती, तो बूटी को खुशी होती और यह सारी जलन वह लड़कों पर निकालती, विशेषकर मोहन पर।
वह शायद सारे संसार की स्त्रियों को अपने ही रूप में देखना चाहती थी।
कुत्सा में उसे विशेष आनंद मिलता था ।
उसकी वंचित लालसा, जल न पाकर ओस चाट लेने में ही संतुष्ट होती थी; फिर यह कैसे संभव था कि वह मोहन के विषय में कुछ सुने और पेट में डाल ले ।
ज्योंही मोहन संध्या समय दूध बेचकर घर आया बूटी ने कहा-देखती हूँ, तू अब साँड़ बनने पर उतारू हो गया है ।
मोहन ने प्रश्न के भाव से देखा-कैसा साँड़! बात क्या है ?
तू रूपिया से छिप-छिपकर नहीं हँसता-बोलता? उस पर कहता है कैसा साँड़? तुझे लाज नहीं आती? घर में पैसे-पैसे की तंगी है और वहाँ उसके लिए पान लाये जाते हैं, कपड़े रँगाए जाते है।
मोहन ने विद्रोह का भाव धारण किया—अगर उसने मुझसे चार पैसे के पान माँगे तो क्या करता ? कहता कि पैसे दे, तो लाऊँगा ? अपनी धोती रँगने को दी, उससे रँगाई मांगता ?
मुहल्ले में एक तू ही धन्नासेठ है! और किसी से उसने क्यों न कहा? 
यह वह जाने, मैं क्या बताऊँ ।
तुझे अब छैला बनने की सूझती है ।
घर में भी कभी एक पैसे का पान लाया? 
यहाँ पान किसके लिए लाता ? 
क्या तेरे लिखे घर में सब मर गए ? 
मैं न जानता था, तुम पान खाना चाहती हो।
संसार में एक रुपिया ही पान खाने जोग है ? 
शौक-सिंगार की भी तो उमिर होती है ।
बूटी जल उठी ।
उसे बुढ़िया कह देना उसकी सारी साधना पर पानी फेर देना था ।
बुढ़ापे में उन साधनों का महत्त्व ही क्या ? जिस त्याग-कल्पना के बल पर वह स्त्रियों के सामने सिर उठाकर चलती थी, उस पर इतना कुठाराघात ! इन्हीं लड़कों के पीछे उसने अपनी जवानी धूल में मिला दी ।
उसके आदमी को मरे आज पाँच साल हुए ।
तब उसकी चढ़ती जवानी थी ।
तीन बच्चे भगवान् ने उसके गले मढ़ दिए, नहीं अभी वह है कै दिन की ।
चाहती तो आज वह भी ओठ लाल किए, पाँव में महावर लगाए, अनवट-बिछुए पहने मटकती फिरती ।
यह सब कुछ उसने इन लड़कों के कारण त्याग दिया और आज मोहन उसे बुढ़िया कहता है! रुपिया उसके सामने खड़ी कर दी जाए, तो चुहिया-सी लगे ।
फिर भी वह जवान है, आैर बूटी बुढ़िया है!
बोली-हाँ और क्या ।
मेरे लिए तो अब फटे चीथड़े पहनने के दिन हैं ।
जब तेरा बाप मरा तो मैं रुपिया से दो ही चार साल बड़ी थी ।
उस वक्त कोई घर लेती तो, तुम लोगों का कहीं पता न लगता ।
गली-गली भीख माँगते फिरते ।
लेकिन मैं कह देती हूँ, अगर तू फिर उससे बोला तो या तो तू ही घर में रहेगा या मैं ही रहूँगी ।
मोहन ने डरते-डरते कहा—मैं उसे बात दे चुका हूँ अम्मा!
कैसी बात ? 
सगाई की।
अगर रुपिया मेरे घर में आयी तो झाडू मारकर निकाल दूँगी ।
यह सब उसकी माँ की माया है ।
वह कुटनी मेरे लड़के को मुझसे छीने लेती है।
राँड़ से इतना भी नहीं देखा जाता ।
चाहती है कि उसे सौत बनाकर छाती पर बैठा दे।
मोहन ने व्यथित कंठ में कहा,अम्माँ, ईश्वर के लिए चुप रहो ।
क्यों अपना पानी आप खो रही हो ।
मैंने तो समझा था, चार दिन में मैना अपने घर चली जाएगी, तुम अकेली पड़ जाओगी ।
इसलिए उसे लाने की बात सोच रहा था ।
अगर तुम्हें बुरा लगता है तो जाने दो ।
तू आज से यहीं आँगन में सोया कर।
और गायें-भैंसें बाहर पड़ी रहेंगी ? 
पड़ी रहने दे, कोई डाका नहीं पड़ा जाता।
मुझ पर तुझे इतना सन्देह है ? 
हाँ ! 
तो मैं यहाँ न सोऊँगा।
तो निकल जा घर से।
हाँ, तेरी यही इच्छा है तो निकल जाऊँगा।
मैना ने भोजन पकाया ।
मोहन ने कहा-मुझे भूख नहीं है! बूटी उसे मनाने न आयी ।
मोहन का युवक-हृदय माता के इस कठोर शासन को किसी तरह स्वीकार नहीं कर सकता।
उसका घर है, ले ले।
अपने लिए वह कोई दूसरा ठिकाना ढूँढ़ निकालेगा।
रुपिया ने उसके रूखे जीवन में एक स्निग्धता भर ही दी थी ।
जब वह एक अव्यक्त कामना से चंचल हो रहा था, जीवन कुछ सूना-सूना लगता था, रुपिया ने नव वसंत की भाँति आकर उसे पल्लवित कर दिया ।
मोहन को जीवन में एक मीठा स्वाद मिलने लगा।
कोई काम करना होता, पर ध्यान रुपिया की ओर लगा रहता।
सोचता, उसे क्या, दे दे कि वह प्रसन्न हो जाए! अब वह कौन मुँह लेकर उसके पास जाए ? क्या उससे कहे कि अम्माँ ने मुझे तुझसे मिलने को मना किया है? अभी कल ही तो बरगद के नीचे दोनों में केसी-कैसी बातें हुई थीं ।
मोहन ने कहा था, रूपा तुम इतनी सुन्दर हो, तुम्हारे सौ गाहक निकल आएँगे।
मेरे घर में तुम्हारे लिए क्या रखा है ? इस पर रुपिया ने जो जवाब दिया था, वह तो संगीत की तरह अब भी उसके प्राण में बसा हुआ था-मैं तो तुमको चाहती हूँ मोहन, अकेले तुमको ।
परगने के चौधरी हो जाव, तब भी मोहन हो; मजूरी करो, तब भी मोहन हो ।
उसी रुपिया से आज वह जाकर कहे-मुझे अब तुमसे कोई सरोकार नहीं है!
नहीं, यह नहीं हो सकता ।
उसे घर की परवाह नहीं है ।
वह रुपिनया के साथ माँ से अलग रहेगा ।
इस जगह न सही, किसी दूसरे मुहल्ले में सही।
इस वक्त भी रुपिया उसकी राह देख रही होगी ।
कैसे अच्छे बीड़े लगाती है।
कहीं अम्मां सुन पावें कि वह रात को रुपिया के द्वार पर गया था, तो परान ही दे दें।
दे दें परान! अपने भाग तो नहीं बखानतीं कि ऐसी देवी बहू मिली जाती है।
न जाने क्यों रुपिया से इतना चिढ़ती है।
वह जरा पान खा लेती है, जरा साड़ी रँगकर पहनती है।
बस, यही तो।
चूड़ियों की झंकार सुनाई दी।
रुपिनया आ रही है! हा; वही है।
रुपिया उसके सिरहाने आकर बोली-सो गए क्या मोहन ? घड़ी-भर से तुम्हारी राह देख रही हूँ।
आये क्यों नहीं ?
मोहन नींद का मक्कर किए पड़ा रहा।
रुपिया ने उसका सिर हिलाकर फिर कहा-क्या सो गए मोहन ?
उन कोमाल उंगलियों के स्पर्श में क्या सिद्घि थी, कौन जाने ।
मोहन की सारी आत्मा उन्मत्त हो उठी।
उसके प्राण मानो बाहर निकलकर रुपिया के चरणों में समर्पित हो जाने के लिए उछल पड़े।
देवी वरदान के लिए सामने खड़ी है।
सारा विश्व जैसे नाच रहा है।
उसे मालूम हुआ जैसे उसका शरीर लुप्त हो गया है, केवल वह एक मधुर स्वर की भाँति विश्व की गोद में चिपटा हुआ उसके साथ नृत्य कर रहा है ।
रुपिया ने कहा-अभी से सो गए क्या जी ?
मोहन बोला-हाँ, जरा नींद आ गई थी रूपा।
तुम इस वक्त क्या करने आयीं? कहीं अम्मा देख लें, तो मुझे मार ही डालें।
तुम आज आये क्यों नहीं? 
आज अम्माँ से लड़ाई हो गई।
क्या कहती थीं? 
कहती थीं, रुपिया से बोलेगा तो मैं परान दे दूँगी।
तुमने पूछा नहीं, रुपिया से क्यों चिढ़ती हो ? 
अब उनकी बात क्या कहूँ रूपा? वह किसी का खाना-पहनना नहीं देख सकतीं।
अब मुझे तुमसे दूर रहना पड़ेगा।
मेरा जी तो न मानेगा।
ऐसी बात करोगी, तो मैं तुम्हें लेकर भाग जाऊँगा।
तुम मेरे पास एक बार रोज आया करो।
बस, और मैं कुछ नहीं चाहती।
और अम्माँ जो बिगड़ेंगी।
तो मैं समझ गई।
तुम मुझे प्यार नहीं करते।
मेरा बस होता, तो तुमको अपने परान में रख लेता।
इसी समय घर के किवाड़ खटके ।
रुपिया भाग गई।
मोहन दूसरे दिन सोकर उठा तो उसके हृदय में आनंद का सागर-सा भरा हुआ था।
वह सोहन को बराबर डाँटता रहता था।
सोहन आलसी था।
घर के काम-धंधे में जी न लगाता था ।
मोहन को देखते ही वह साबुन छिपाकर भाग जाने का अवसर खोजने लगा।
मोहन ने मुस्कराकर कहा-धोती बहुत मैली हो गई है सोहन ? धोबी को क्यों नहीं देते?
सोहन को इन शब्दों में स्नेह की गंध आई।
धोबिन पैसे माँगती है।
तो पैसे अम्माँ से क्यों नहीं माँग लेते ? 
अम्माँ कौन पैसे दिये देती है ? 
तो मुझसे ले लो! 
यह कहकर उसने एक इकन्नी उसकी ओर फेंक दी।
सोहन प्रसन्न हो गया।
भाई और माता दोनों ही उसे धिक्कारते रहते थे।
बहुत दिनों बाद आज उसे स्नेह की मधुरता का स्वाद मिला।
इकन्नी उठा ली और धोती को वहीं छोड़कर गाय को खोलकर ले चल।
मोहन ने कहा-रहने दो, मैं इसे लिये जाता हूँ।
सोहन ने पगहिया मोहन को देकर फिर पूछा-तुम्हारे लिए चिलम रख लाऊँ ?
जीवन में आज पहली बार सोहन ने भाई के प्रति ऐसा सद्भाव प्रकट किया था।
इसमें क्या रहस्य है, यह मोहन की समझ में नहीं आया।
बोला-आग हो तो रख आओ।
मैना सिर के बाल खेले आँगन में बैठी घरौंदा बना रही थी।
मोहन को देखते ही उसने घरौंदा बिगाड़ दिया और अंचल से बाल छिपाकर रसोईधर में बरतन उठाने चली।
मोहन ने पूछा-क्या खेल रही थी मैना ?
मैना डरी हुई बोली-कुछ नहीं तो।
तू तो बहुत अच्छे घरौंदे बनाती है।
जरा बना, देखूँ।
मैना का रुआंसा चेहरा खिल उठा।
प्रेम के शब्द में कितना जादू है! मुँह से निकलते ही जैसे सुगंध फैल गई।
जिसने सुना, उसका हृदय खिल उठा।
जहाँ भय था, वहाँ विश्वास चमक उठा।
जहाँ कटुता थी, वहाँ अपनापा छलक पड़ा।
चारों ओर चेतनता दौड़ गई।
कहीं आलस्य नहीं, कहीं खिन्नता नहीं।
मोहन का हृदय आज प्रेम से भरा हुआ है।
उसमें सुगंध का विकर्षण हो रहा है।
मैना घरौंदा बनाने बैठ गई ।
मोहन ने उसके उलझे हुए बालों को सुलझाते हुए कहा-तेरी गुड़िया का ब्याह कब होगा मैना, नेवता दे, कुछ मिठाई खाने को मिले।
मैना का मन आकाश में उड़ने लगा।
जब भैया पानी माँगे, तो वह लोटे को राख से खूब चमाचम करके पानी ले जाएगी।
अम्माँ पैसे नहीं देतीं।
गुड्डा तो ठीक हो गया है।
टीका कैसे भेजूँ? 
कितने पैसे लेगी ? 
एक पैसे के बतासे लूँगी और एक पैसे का रंग।
जोड़े तो रँगे जाएँगे कि नहीं? 
तो दो पैसे में तेरा काम चल जाएगा? 
हाँ, दो पैसे दे दो भैया, तो मेरी गुड़िया का ब्याह धूमधाम से हो जाए।
मोहन ने दो पैसे हाथ में लेकर मैना को दिखाए।
मैना लपकी, मोहन ने हाथ ऊपर उठाया, मैना ने हाथ पकड़कर नीचे खींचना शुरू किया।
मोहन ने उसे गोद में उठा लिया।
मैना ने पैसे ले लिये और नीचे उतरकर नाचने लगी।
फिर अपनी सहेलियों को विवाह का नेवता देने के लिए भागी।
उसी वक्त बूटी गोबर का झाँवा लिये आ पहुंची।
मोहन को खड़े देखकर कठोर स्वर में बोली-अभी तक मटरगस्ती ही हो रही है।
भैंस कब दुही जाएगी?
आज बूटी को मोहन ने विद्रोह-भरा जवाब न दिया।
जैसे उसके मन में माधुर्य का कोई सोता-सा खुल गया हो।
माता को गोबर का बोझ लिये देखकर उसने झाँवा उसके सिर से उतार लिया।
बूटी ने कहा-रहने दे, रहने दे, जाकर भैंस दुह, मैं तो गोबर लिये जाती हूँ।
तुम इतना भारी बोझ क्यों उठा लेती हो, मुझे क्यों नहीं बुजला लेतीं? 
माता का हृदय वात्सल्य से गदगद हो उठा।
तू जा अपना काम देखं मेरे पीछे क्यों पड़ता है! 
गोबर निकालने का काम मेरा है।
और दूध कौन दुहेगा ? 
वह भी मैं करूँगा ! 
तू इतना बड़ा जोधा है कि सारे काम कर लेगा ! 
जितना कहता हूँ, उतना कर लूँगा।
तो मैं क्या करूँगी ? 
तुम लड़कों से काम लो, जो तुम्हारा धर्म है।
मेरी सुनता है कोई? 
आज मोहन बाजार से दूध पहुँचाकर लौटा, तो पान, कत्था, सुपारी, एक छोटा-सा पानदान और थोड़ी-सी मिठाई लाया।
बूटी बिगड़कर बोली-आज पैसे कहीं फालतू मिल गए थे क्या ? इस तरह उड़ावेगा तो कै दिन निबाह होगा? 
मैंने तो एक पैसा भी नहीं उड़ाया अम्माँ।
पहले मैं समझता था, तुम पान खातीं ही नहीं।
तो अब मैं पान खाऊँगी ! 
हाँ, और क्या! जिसके दो-दो जवान बेटे हों, क्या वह इतना शौक भी न करे ? 
बूटी के सूखे कठोर हृदय में कहीं से कुछ हरियाली निकल आई, एक नन्ही-सी कोंपल थी; उसके अंदर कितना रस था।
उसने मैना और सोहन को एक-एक मिठाई दे दी और एक मोहन को देने लगी।
मिठाई तो लड़कों के लिए लाया था अम्माँ।
और तू तो बूढ़ा हो गया, क्यों ? 
इन लड़कों क सामने तो बूढ़ा ही हूँ।
लेकिन मेरे सामने तो लड़का ही है।
मोहन ने मिठाई ले ली ।
मैना ने मिठाई पाते ही गप से मुँह में डाल ली थी।
वह केवल मिठाई का स्वाद जीभ पर छोड़कर कब की गायब हो चुकी थी।
मोहन को ललचाई आँखों से देखने लगी।
मोहन ने आधा लड्डू तोड़कर मैना को दे दिया।
एक मिठाई दोने में बची थी।
बूटी ने उसे मोहन की तरफ बढ़ाकर कहा-लाया भी तो इतनी-सी मिठाई।
यह ले ले।
मोहन ने आधी मिठाई मुँह में डालकर कहा-वह तुम्हारा हिस्सा है अम्मा।
तुम्हें खाते देखकर मुझे जो आनंद मिलता है।
उसमें मिठास से ज्यादा स्वाद है।
उसने आधी मिठाई सोहन और आधी मोहन को दे दी; फिर पानदान खोलकर देखने लगी।
आज जीवन में पहली बार उसे यह सौभाग्य प्राप्त हुआ।
धन्य भाग कि पति के राज में जिस विभूति के लिए तरसती रही, वह लड़के के राज में मिली।
पानदान में कई कुल्हियाँ हैं।
और देखो, दो छोटी-छोटी चिमचियाँ भी हैं; ऊपर कड़ा लगा हुआ है, जहाँ चाहो, लटकाकर ले जाओ।
ऊपर की तश्तरी में पान रखे जाएँगे।
ज्यों ही मोहन बाहर चला गया, उसने पानदान को माँज-धोकर उसमें चूना, कत्था भरा, सुपारी काटी, पान को भिगोकर तश्तरी में रखा ।
तब एक बीड़ा लगाकर खाया।
उस बीड़े के रस ने जैसे उसके वैधव्य की कटुता को स्निग्ध कर दिया।
मन की प्रसन्नता व्यवहार में उदारता बन जाती है।
अब वह घर में नहीं बैठ सकती।
उसका मन इतना गहरा नहीं कि इतनी बड़ी विभूति उसमें जाकर गुम हो जाए।
एक पुराना आईना पड़ा हुआ था।
उसने उसमें मुँह देखा।
ओठों पर लाली है।
मुँह लाल करने के लिए उसने थोड़े ही पान खाया है।
धनिया ने आकर कहा-काकी, तनिक रस्सी दे दो, मेरी रस्सी टूट गई है।
कल बूटी ने साफ कह दिया होता, मेरी रस्सी गाँव-भर के लिए नहीं है।
रस्सी टूट गई है तो बनवा लो।
आज उसने धनिया को रस्सी निकालकर प्रसन्न मुख से दे दी और सद्भाव से पूछा-लड़के के दस्त बंद हुए कि नहीं धनिया ?
धनिया ने उदास मन से कहा-नहीं काकी, आज तो दिन-भर दस्त आए।
जाने दाँत आ रहे हैं।
पानी भर ले तो चल जरा देखूँ, दाँत ही हैं कि कुछ और फसाद है।
किसी की नजर-वजर तो नहीं लगी ? 
अब क्या जाने काकी, कौन जाने किसी की आँख फूटी हो? 
चोंचाल लड़कों को नजर का बड़ा डर रहता है।
जिसने चुमकारकर बुलाया, झट उसकी गोद में चला जाता है।
ऐसा हँसता है कि तुमसे क्या कहूँ! 
कभी-कभी माँ की नजर भी लग जाया करती है।
ऐ नौज काकी, भला कोई अपने लड़के को नजर लगाएगा! 
यही तो तू समझती नहीं।
नजर आप ही लग जाती है।
धनिया पानी लेकर आयी, तो बूटी उसके साथ बच्चे को देखने चली।
तू अकेली है।
आजकल घर के काम-धंधे में बड़ा अंडस होता होगा।
नहीं काकी, रुपिया आ जाती है, घर का कुछ काम कर देती है, नहीं अकेले तो मेरी मरन हो जाती।
बूटी को आश्चर्य हुआ।
रुपिया को उसने केवल तितली समझ रखा था।
रुपिया! 
हाँ काकी, बेचारी बड़ी सीधी है।
झाडू लगा देती है, चौका-बरतन कर देती है, लड़के को सँभालती है।
गाढ़े समय कौन, किसी की बात पूछता है काकी ! 
उसे तो अपने मिस्सी-काजल से छुट्टी न मिलती होगी।
यह तो अपनी-अपनी रुचि है काकी! मुझे तो इस मिस्सी-काजल वाली ने जितना सहारा दिया, उतना किसी भक्तिन ने न दिया।
बेचारी रात-भर जागती रही।
मैंने कुछ दे तो नहीं दिया।
हाँ, जब तक जीऊँगी, उसका जस गाऊँगी।
तू उसके गुन अभी नहीं जानती धनिया ।
पान के लिए पैसे कहाँ से आते हैं ? किनारदार साड़ियाँ कहाँ से आती हैं ? 
मैं इन बातो में नहीं पड़ती काकी! फिर शौक-सिंगार करने को किसका जी नहीं चाहता ? खाने-पहनने की यही तो उमिर है।
धनिया ने बच्चे को खटोले पर सुला दिया।
बूटी ने बच्चे के सिर पर हाथ रखा, पेट में धीरे-धीरे उँगली गड़ाकर देखा।
नाभी पर हींग का लेप करने को कहा।
रुपिया बेनिया लाकर उसे झलने लगी।
बूटी ने कहा-ला बेनिया मुझे दे दे।
मैं डुला दूँगी तो क्या छोटी हो जाऊँगी ? 
तू दिन-भर यहाँ काम-धंधा करती है।
थक गई होगी।
तुम इतनी भलीमानस हो, और यहाँ लोग कहते थे, वह बिना गाली के बात नहीं करती।
मारे डर के तुम्हारे पास न आयी।
बूटी मुस्कारायी।
लोग झूठ तो नहीं कहते।
मैं आँखों की देखी मानूँ कि कानों की सुनी ? 
कह तो दी होगी।
दूसरी लड़की होती, तो मेरी ओर से मुंह फेर लेती।
मुझे जलाती, मुझसे ऐंठती।
इसे तो जैसे कुछ मालूम ही न हो।
हो सकता हे कि मोहन ने इससे कुछ कहा ही न हो।
हाँ, यही बात है।
आज रुपिया बूटी को बड़ी सुन्दर लगी।
ठीक तो है, अभी शौक-सिंगार न करेगी तो कब करेगी? शौक-सिंगार इसलिए बुरा लगता है कि ऐसे आदमी अपने भोग-विलास में मस्त रहते हैं।
किसी के घर में आग लग जाए, उनसे मतलब नहीं।
उनका काम तो खाली दूसरों को रिझाना है।
जैसे अपने रूप की दूकान सजाए, राह-चलतों को बुलाती हों कि जरा इस दूकान की सैर भी करते जाइए।
ऐसे उपकारी प्राणियों का सिंगार बुरा नहीं लगता।
नहीं, बल्कि और अच्छा लगता है।
इससे मालूम होता है कि इसका रूप जितना सुन्दर है, उतना ही मन भी सुन्दर है; फिर कौन नहीं चाहता कि लोग उनके रूप की बखान करें।
किसे दूसरों की आँखों में छुप जाने की लालसा नहीं होती ? बूटी का यौवन कब का विदा हो चुका; फिर भी यह लालसा उसे बनी हुई है।
कोई उसे रस-भरी आँखों से देख लेता है, तो उसका मन कितना प्रसन्न हो जाता है।
जमीन पर पाँव नहीं पड़ते।
फिर रूपा तो अभी जवान है।
उस दिन से रूपा प्राय: दो-एक बार नित्य बूटी के घर आती।
बूटी ने मोहन से आग्रह करके उसके लिए अच्छी-सी साड़ी मँगवा दी।
अगर रूपा कभी बिना काजल लगाए या बेरंगी साड़ी पहने आ जाती, तो बूटी कहती-बहू-बेटियों को यह जोगिया भेस अच्छा नहीं लगता।
यह भेस तो हम जैसी बूढ़ियों के लिए है।
रूपा ने एक दिन कहा-तुम बूढ़ी काहे से हो गई अम्माँ! लोगों को इशारा मिल जाए, तो भौंरों की तरह तुम्हारे द्वार पर धरना देने लगें।
बूटी ने मीठे तिरस्कार से कहा-चल, मैं तेरी माँ की सौत बनकर जाऊँगी ?
अम्माँ तो बूढ़ी हो गई।
तो क्या तेरे दादा अभी जवान बैठे हैं? 
हाँ ऐसा, बड़ी अच्छी मिट्टी है उनकी।
बूटी ने उसकी ओर रस-भरी आँखों से ददेखकर पूछा-अच्छा बता, मोहन से तेरा ब्याह कर दूँ ? 
रूपा लजा गई।
मुख पर गुलाब की आभा दौड़ गई।
आज मोहन दूध बेचकर लौटा तो बूटी ने कहा-कुछ रुपये-पैसे जुटा, मैं रूपा से तेरी बातचीत कर रही हूँ।

मानसरोवर भाग- 
मृदुला मैजिस्ट्रेट के इजलास से जनाने जेल में वापस आयी, तो उसका मुख प्रसन्न था।
बरी हो जोने की गुलाबी आशा उसके कपोलों पर चमक रही थी।
उसे देखते ही राजनैतिक कैदियों के एक गिरोह ने घेर लिया ओर पूछने लगीं, कितने दिन की हुई?
मृदुला ने विजय-गर्व से कहा – मैंने तो साफ-साफ कह दिया, मैने धरना नहीं दिया।
यों आप जबर्दस्त हें, जो फैसला चाहें, करें।
न मैंने किसी को रोक, न पकड़ा, न धक्का दिया, न किसी से आरजू-मिन्नत ही की।
कोई गाहक मेरे सामने आया ही नहीं।
हॉँ, मै दूकान पर खड़ी जरूर थीं।
वहॉ कई वालंटियर गिरफ्तार हो गये थे।
जनता जामा हो गयी थी मैं भी खड़ी हो गयी।
बस, थानेदार ने आ कर मुझे पकड़ लिया।
क्षमादेवी कुछ कानून जानती थीं।
बोलीं – मैजिस्ट्रेट पुलिस के बयान पर फैसला करेगा।
मैं ऐसे कितने ही मुकदमे देख चुकी।
मृदुला ने प्रतिवाद किया – पुलिसवालों को मैंने ऐसा रगड़ा कि वह भी याद करेंगे।
मैं मुकदते की कार्रवाई में भाग न लेना चाहती थी; लेकिन जब मैंने उनके गवाहों सरासर झूठ बोलते देखा, तो मुझसे जब्त न हो सका।
मैंने उनसे जिरह करनी शुरू की।
मैंने भी इतने दिनों घास नहीं खोदी है।
थोड़ा-सा कानून जानती हूं पुलिस ने समझा होगा, यह कुछ बालेगी तो है नहीं, हम जो बयान चाहेंगे, देंगे।
जब मैने जिरह शुरू की, तो सब बगलें झाँकने लगे।
मैंने तीनों गवाहों को झूठा साबित कर दिया।
उस समय जाने कैसे मुझे चोट सूझती गई।
मैजिस्ट्रैट ने थानेदार को दो तीन बार फटकार भी बतायी।
वह मेरे प्रश्नों का ऊल-जलूल जवाब देता था, तो मैजिस्ट्रेट बोल उठता था- वह जो कुछ पूछती हैं, उसका जवाब दो, फजूल की बातें क्यों करते हो।
तब मियाँ जी का मुँह जरा–सा निकल आता था।
मैंने सबों का मूँह बंद कर दिया।
अभी साहब ने फैसला तो नहीं सुनाया, लेकिन मुझे विश्वास है, बरी हो जाऊँगी।
मैं जेंल से नहीं डरती; लेकिन बेवकूफ भी नहीं बनना चाहती।
वहाँ हमारे मंत्री जी भी थे और बहुत-सी बहनें थीं।
सब यही कहती थी, तुम छूट जाओगी।
महिलाऍ उसे द्वेष-भरी आंखों से देखती हुई चली गयी।
उनमें किसी की मियाद साल- भर की थीं, किसी की छह मास की।
उन्होंने उदालत के सामने जबान ही न खोली थीं।
उनकी नीति में यह अर्धम से कम न था।
मृदुल पुलिस से जिरह करके उनकी नजरों में गिर गयी थी।
सजा हो जाने पर उसका व्यवहार क्षम्य हो सकता था, लेकिन बरी हो जाने में तो उसका कुछ प्रायश्चित ही न था।
दूर जा एक देवी ने काहा – इस तरह तो हम लोग भी छूट जाते।
हमें तो यह दिखाना है, नौकरशाही से हमें न्याय की कोई आशा ही नहीं।
दूसरी महिला बोली– यह तो क्षमा माँग लेने के बराबर हैं।
गयी तो थीं धरना देने, नहीं दुकान पर जाने का काम ही क्या था।
वालंटियर गिरफ्तार हुए थे आपकी बला से।
आप वहॉँ क्यों गयी; मगर अब कहती है, मैं धरना देने गयी ही नहीं।
यह क्षमा माँगना हुआ, साफ!
तीसरी देवी मुहँ बनाकर बोली—जेल में रहने के लिए बड़ा कलेजा चाहिए।
उस वक्त तो वाह-वाह लूटने के लिए आ गयीं, अब रोना आ रहा हैं ऐसी स्त्रियों को तो राष्टीय कामों के नगीच ही न आना चाहिए।
आंदोलन को बदनाम करने से क्या फायदा।
केवल क्षमादेवी अब तक मृदुला के पास चिंता में डूबी खड़ी थीं।
उन्होंने एक उद्दंड व्याख्यान देने के अपराध में साल- भर की सजा पायी थीं दूसरे जिले से एक महीना हुआ यहाँ आयी थीं।
अभी मियाद पूरी होने में आठ महीने बाकी थें।
यहॉं की पंद्रह कैदियों में किसी से उनका दिल न मिलता था।
जरा-जरा सी बातों के लिए उनका आपस में झगड़ना, बनाव-सिंगर की चीजों के लिये लेडीवार्डरों की खुशामदें करना,घरवालों से मिलने के लिए व्यग्रता दिखलाना उसे पंसद न था।
वही कुत्सा और कनफुसकियॉ जेल के भीतर भी थी।
वह आत्माभिमान, जो उसके विचार में एक पोलिटिकल कैदी में होना चाहिए, किसी में भी न था।
क्षमा उन सबों से दूर रहती थी।
उसके जाति-प्रेम का वारापार न था।
इस रंग में पगी हुई थी; पर अन्य देवियॉं उसे घमंडिन समझती थीं और उपेक्षा का जवाब उपेक्षा से देती थीं मृदुला को हिरासत में आये आट दिन हुए थे।
इतने ही दिनों में क्षामा को उससे विशेष स्नेह हो गया था।
मृदुल में वह संकीर्णत और ईर्ष्या न थी, न निन्दा करने की आदत, न श्रृंगार की धुन, न भद्दी दिल्लगी का शौक।
उसके हृदय में करूणी थी, सेवा का भाव था : देश का अनुराग था क्षमा न सोचा था।
इसके साथ छह महीने आनन्द से कट जांऍगे; लेकिन दुर्भाग्य यहाँ भी उसके पीछे पड़ा हुआ था।
कल मृदृल यहाँ से चली जाएगी।
फिर अकेली हो जाएगी।
यहॉँ ऐसा कौन है, जिसके साथ घड़ी भर बैठकर अपना दु:ख –दर्द सुनयेगी, देश चर्चा करेगी; यहॉ तो सभी के मिजाज आसमान पर हैं।
मृदुला ने पूछा— तुम्हें तो अभी आठ महीने बाकी है, बहन!
क्षमा ने हसरत के साथ कहा— किसी-न- किसी तरह कट ही जाएँगे बहन ! पर तुम्हारी याद बराबर सताती रहेगी।
इसी एक सप्ताह के अन्दर तुमने मुझे पर न जाने से क्या जादू कर दिया।
जब से तुम आयी हो, मुझे जेल जेल न मालूम होता था।
कभी-कभी मिलती रहना।
मृदुला ने देखा, क्षमा की आंखे डबडबायी हुई थीं।
ढ़ाढसा देती हुई बोली- जरूर मिलूंगी दीदी ! मुझसे तो खुद न रहा जाएगा।
भान को भी लाऊँगीं।
कहूँगी— चल, तेरी मोसी आयी है, तुझे बुला रही है।
दौड़ा हुआ आयेगा।
अब तुमसे आज कहती हूँ बहन, मुझे यहाँ किसी की याद थी, तो भान की।
बेचरा - रोया करता होगा।
मुझे देखकर रूठ जायेगा।
तुम काहाँ चलीं गयी ? मुझे छोड़कर क्यों चली गयी ? जाओ, मैं।
तुमसे नहीं बोलता, तुम मेरे घर से निकल जाओ।
बड़ा शैतान है बहन! छन- भर निचला नहीं बैठता, सवेरे उठते ही गाता है— झन्ना ऊँता लये अमाला छोलाज का मन्दिर देल में है।
जब एक झंडी कन्धे पर रखकर कहता है— ताली-छलाब पानी हलाम है तो देखते ही बनता है।
बाप को तो कहता है—तुम गुलाम हो।
वह एक अँगरेजी कम्पनी में है, बार-बार इस्तीफा देने का विचार करके रह जाते हैं।
लेकिन गुजर –बसर के लिए कोई उद्यम करना ही पड़ेगा।
कैसे छोड़े।
वह तो छोड़ बैठे होते।
तुमसे सच कहकती हूँ, गुलामी से उन्हें घृणा है, लेकिन में ही समझती रहती हूँ बेचारे कैसे दफ्तर जाते होंगे, कैसे भान को सॅभालते होंगे।
सास जी के पास तो रहता ही नहीं।
वह बेचारी बुढ़ी, उसके साथ काहॉँ-कहॉ दौड़ें! चाहती है कि मेरी गोद में दबक कर बैठा रहे।
और भान को गेद से चिढ़ है।
अम्माँ मुझ पर बहुत बिगड़ेंती, बस यही डर लग रहा है।
मुझे देखने एक बार भी नहीं आयें।
कल अदालत में बाबू जी मुझसे कहते थे, तुमसे बहुत खफा है।
तीन दिन तक तो दाना-पानी छोड़े रहीं।
इस छोकरी ने कुल-मरजाद डूबा दी, खानदान में दाग लगा दिया, कलमुँही, न जाने क्या-क्या बकती रहीं मैं उनकी बातो को बुरा नहीं मानती।
पुराने जमाने की हैं उन्हें।
कोई चाहै कि आकर इन लोगों में मिल जाएँ, तो उसका अन्यय है।
चल कार मनाना पड़ेगा।
बड़ी मिन्नतों से मानेंगी।
कल ही कथा होगी, देख लेना।
ब्राह्राण खायेंगे।
बिरादरी जमा होगी।
जेल प्रायश्चित तो करना ही पड़गा।
तुम हमारे घर दो-चार दिन रह कर तब बहन ! मैं आकर तुम्हें ले जाऊँगी।
क्षमा आनन्द के इन प्रसंगो से वंचित है।
विधवा है, अकेली है।
जलियानवाला बाग में उसका सर्वस्व लुट चुका है, पति और पुत्र दोनों ही की आहुति जा चुकी है।
अब कोई ऐसा नहीं, जिसे वह अपना कह सके।
अभी उसका हृदय इतना विशाल नहीं हुआ है कि प्राणी- मात्र को अपना समझ सके।
इन दस बरसों से उसका व्यथित हृदय जाति सेवा में धैर्य और शांति खोज रहा हैं जिन कारणें ने उसके बसे हुए घर को उजाड़ दिया, उसकी गोद सूनी कर दी, उन कारणें का अन्त करने— उनको मिटाने- में वह जी-जान से लगी हुई थीं।
बड़े-से-बड़े बलिदान तो वह पहले ही कर चुकी थी।
अब अपने हृदय के सिवाय उसके पास होम करने को और क्या रह गया था? औरों के लिए जाति-सेवा सभ्यता का एक संस्कार हो, या यशोपार्जन का एक साधन; क्षमा के लिए तो यह तपस्या थी और वह नारीत्व की सारी शक्ति और श्रद्धा के साथ उससी साधना में लगी हुई थी।
लेकिन आकशा में उड़ने वाले पक्षी को भी तो अपने बसेरे की याद आती ही है क्षमा के लिए वह आश्रय कहाँ था? यही वह अवसर थे, जब क्षमा भी आत्म-समवेदना के लिए आकुल हो जाती थी।
यहॉँ मृदुल को पाकर वह अपने को धन्य मान रही थी; पर यह छाँह भी इतनी जल्दी हट गयी !
क्षमा ने व्यथित कंठ से कहा – यहाँ से जाकर भूल जाओगी मृदुला।
तुम्हारे लिए तो रेलगाड़ी का परिचय है और मेरे लिए तुम्हारे वादे उसी परिचय के वादे हैं।
कभी भेंट हो जाएगी तो या तो पहचानोगी ही नहीं, या जरा मुस्कराकर नमस्ते करती हुई अपनी राह चली जाओगी।
यही दुनिया का दस्तूर है।
अपने रोने से छुट्टी ही नहीं मिलती, दूसरों के लिए कोई क्योंकर राये।
तुम्हारे लिए तो में कुछ नहीं थी, मेरे लिए तुम बहुत अच्छी थी।
मगर अपने प्रियजनों में बैठकर कभी-कभी इस अभागिनी को जरूर याद कर लिया करना।
भिखारी के लिए चुटकी भर आटा ही बहुत है।
दूसरे दिन मैजिस्ट़्रेट ने फैसला सुना दिया।
मृदुल बरी हो गयी।
संध्या समय वह सब बहनों से गले मिलकर, रोकर-रुलाकर चली गयी, मानो मैके से विदा हुई हो।
तीन महिने बीत गये: पर मृदुल एक बार भी न आयी।
और कैदियों से मिलनेवाले आते रहते थे किसी-किसी के घर से खाने-पीने की चीजें और सोगाते आ जाती थी; लेकिन क्षमा का पूछने वाला कौन बैठा था? हर महिने के अन्तिम रविवार को प्रात: काल से ही मृदुल की बाट जोहने लगती।
जब मुलाकात का समय निकल जाता, तो जरा देर रोकर मन को समझा लेती—जमाने का यही दस्तूर है
एक दिन शाम को क्षमा संध्या करके उठी थी कि देखा, मृदुला सामने चली आ रही है।
न वह रूप–रंग है, न वह कांति।
दौड़कर उसके गले से लिपट गयी ओर रोती हुई बोली- यह तेरी क्या दशा है मृदुला ! सूरत ही बदल गयी।
क्या, बीमार है क्या?
मृदुला की आँखों से आँसुओं की झाड़ी लगी थी।
बोली– बीमार तो नहीं हूँ बहन; विपत्ति से बिंधी हुई हूँ।
तुम मुझे खूब कोस रही होगी।
उन सारी निठुराइयों का प्रायश्चित करने आयी हूँ।
और सब चिंताओं से मुक्त होकर आया हूँ।
क्षमा काँप उठी।
अंतस्तल की गहराइयों से एक लहर–सी उठती हुई जान पड़ी, जिसमें उनका अपना अंतींत जीवन टूटी हुई नौकाओं की भांति उतराता हुआ दिखायी दिया।
रूँधे हुए कंठ से बोली – कुशल तो है बहन, इतनी जल्दी तुम यहाँ फिर क्यों आ गयीं ? अभी तो तीन महीने भी नहीं हुए।
मृदुल मुस्करायी; पर उसकी मुस्कराहट में रुदन छिपा हुआ था।
फिर बोली – अब सब कुशल है।
बहन, सदा के लिए कुशल है।
कोई चिंता ही नहीं रही।
अब यहॉँ जीवन पर्यन्त रहने को तैयार हूँ।
तुम्हारे स्नेह और कृपा का मूल्य अब समझ रही हूँ।
उसने एक ठंडी साँस ली और सजल नेत्रों से बोली- तुम्हें बाहर की खबरे क्या मिली होंगी! परसों शहरों मे गोलियों चली।
देहातों में आजकल संगीनों की नोक पर लगान वसूल किया जा रहा है।
किसानों के पास रूपये हैं नहीं, दें तो कहाँ से दें।
अनाज का भाव दिन-दिन गिरता जाता है।
पौने दो रूपये में मन भर गेहूँ आता है।
मेरी उम्र ही अभी क्या है, अम्माँ जी भी कहती है कि अनाज इतना सस्ता कभी नहीं था।
खेत की उपज से बीजों तक के दाम नहीं आते।
मेहनत और सिंचाई इसके ऊपर।
गरीब किसान लगान कहाँ से दें ? उस पर सरकार का हुक्म है कि लगान कड़ाई के साथ वसूल किया जाए।
किसान इस पर भी राजी हैं कि हमारी जमा–जथा नीलाम कर लो, घर कुर्क कर लो, अपन जमीन ले लो; मगर यहाँ तो अधिकारियों को अपनी कारगुजारी दिखाने की फिक्र पड़ी हुई है।
वह चाहे प्रजा को चक्की में पीस ही क्यों न डालें; सरकार उन्हें मना न करेगी।
मैंने सुना है कि वह उलटे और शाह देती है।
सरकार को तो अपने कर से मतलब हैं प्रजा मरे या जिये, उससे कोई प्रयोजन नहीं।
अकसर जमींनदारों ने तो लगान वसूल करने से इन्कार कर दिया है।
अब पुलिस उनकी मदद पर भेजी गयी है।
भैरोगंज का सारा इलाका लूटा जा रहा है।
मरता क्या न करता, किसान भी घर-बार छोड़-छोड़कर भागे जा रहे हैं।
एक किसान के घर में घूसकर कई कांस्टेबलोंने उसे पीटना शुरू किया।
बेचारा बैठा मार खाता रहा।
उसकी स्त्री से न रहा गया।
शामत की मारी कांस्टेबलों का कुवचन कहने लगी।
बस, एक सिपाही ने उसे नंगा कर दिया।
क्या कहूँ बहन, कहते शर्म आती है।
हमारा ही भाई इतनी निर्दयता करें, इससे ज्यादा दु:ख और ल्ज्जा की और क्या बात होगी ? किसान से जब्त न हुआ।
कभी पेट भर गरीबों को खाने को तो मिलता ही नहीं, इस पर इतना कठिर परिश्रम, न देह में बल है, न दिल में हिम्मत, पर मनुष्य का हृदय ही तो ठहरा।
बेचारा बेदम पड़ा हुआ था।
स्त्री का चिल्लाना सु नकर उठ बैठा और उस द़ुष्ठ सिपाही को धक्का देकर जमीन पर गिरा दिया।
फिर दोनों में कुश्तम-कुश्ती होने लगी।
एक किसान किसी पुलिस के आदमी के साथ इतनी बेअदबी करे, इसे भला वह कहीं बरदाश्त कर सकती है।
सब कांस्टेबलों ने गरीब को इतना मारा कि वह मर गया।
क्षमा ने कहा – गॉँव के और लोग तमाश देखते रहे होंगे?
मृदुल तीव्र कंठ से बोली— बहन , प्रजा की तो हर तरह से मरन हैं अगर दस- बीस आदमी जमा हो जाते, तो पुलिस कहती, हमसे लड़ने आये हैं।
ड़ड़े चलाने शुरू करती और अगर कोई आदमी क्रोध में आकर एकाध कंकड़ फेंक देता, तो गोलियाँ चला देती।
दस–बीस आदमी भुन जाते।
इसलिए लोग जमा नहीं होते; लेकिन जब वह किसान मर गया तो गाँव वालो को तैश आ गया।
लाठियाँ ले –लेकर दौड़ पड़े और कांस्टेबलों को घेर लिया।
सम्भव है दो-चार आदमियों ने लाठियॉँ चलायी भी हो।
कांस्टेबलों ने गोलियाँ चलानी शुरू की।
दो-तीन सिपाहियों को हल्की चोटे आयी।
उसके बदले में बारह आदमियों मी जानें ले ली गयी और कितनों ही के अंगभंग कर दिये गयें इन छोटे-छोटे आदमियों को इसलिए तो इतने अधिकार दिये गये हैं कि उनका दुरुपयोग करें।
आधे गॉँव का कत्लेआम करके पुलिस विजय के नगाड़े बजाती हुई लौट गयी।
गॉंव वालो की फरियाद कौन सुनता ! गरीब है, अपंग है, जितने आदमियों को चाहो, मार डालो।
अदालत ओर हाकिमों से तो उन्होने न्याय की आशा करना ही छोड़ दिया।
आखिर सरकार ही ने तो कांस्टेबलों को यह मुहिम सर करने के लिए भेजा था।
वह किसानों की फरियाद क्यों सुनने लगी।
मगर आदमी का दिल फरियाद करने किये बगैर नहीं मानता।
गांववालों ने अपने शहरों के भाइयों से फरियाद करने का निश्चय किया।
जनता और कुछ नहीं कर सकती, हमदर्दी तो करती है।
दु:ख-कथा सुनकर आंसू तो बहाती है।
दुखियारों को हमदर्दी के आंसू भी कम प्यारे नहीं होते।
अगर आस-पास के गँवो के लोग जमा होकर उनके साथ रो लेते तो गरीबों के आँसू- पूँछ जाते; किन्तु पुलिस ने उस गॉँव की नाकेबंदी कर रखी थी, चारो सीमाओं पर पहरे बिठा दिये गये थे।
यह घाव पर नमक था मारते भी हो और रोने भी नहीं देते।
अखिर लोगों ने लाशे उठायीं और शहर वालों को अपनी विपत्ति की कथा सुनाने चले।
इस हंगामे की खबर पहले ही शहर में पहुँच गयी थी।
इन लाशों को देखकर जनता उत्तेजित हो गयी और जब पुलिस के अध्यक्ष ने इन लाशों का जुलूस निकालने की अनुमति न दी, तो लोग और भी झल्लायें।
बहुत बड़ा जमाव हो गया।
मेरे बाबूजी भी इसी दल में थे।
और मैंने उन्हें रोका-मत जाओ, आज का रंग अच्छा नहीं है।
तो कहने लगे – मैं किसी से लड़ने थोड़े ही जाता हूँ।
जब सरकार की आज्ञा के विरूद्ध जनाजा चला तो पचास हजार आदमी साथ थे।
उधर पॉँच सौ सशस्त्र पुलिस रास्ता रोके खड़ी थी- सवार, प्यादे, सारजट – पूरी फौज थी।
हम निहत्थों के सामने इन नामर्दो को तलवारे चमकाते और झंकारते शर्म भी नहीं आती ! जब बार-बार पुलिस की धमकियों पर भी लोग न भागे, तो गोलियॉँ चलाने का हुक्म हो गया।
घंटे- भर बराबर फैर होते रहै, घंट-भर तक ! कितने मरे, कितने घायल हुए, कौन जानता है।
मेरा मकान सड़क पर है।
मैं छज्जे पर खड़ी, दोनों हाथों से दिल, थामे, कांपती थी।
पहली बाढ़ चलते ही भगदड़ पड़ गयी।
हजारों आदमी बदहवास भागे चले आ रहे थे।
बहन ! वह दृश्य अभी तक आखों के सामने है।
कितना भीषण, कितना रोमांचकारी और कितना लज्जास्पद ! ऐसा जान पड़ता था कि लागों के प्राण ऑखों से निकल पड़ते है; मगर इन भागने वालो की पीछे वीर व्रतधारियों का दल था, जो पर्वत की भांति अटल खड़ा छातियों कपर गोलियाँ खा रहा था और पीछे हटने का नाम न लेता था बन्दूकों की आवाजें साफ सुनायी देती थीं और हरे धायँ-धायँ के बाद हजारों गलों से जय की गहरी गगन-भेदी ध्वनि निकलती थी।
उस ध्वनि में कितनी उत्तेजना थी ! कितना आकर्षण ! कितना उन्माद ! बस, यही जी चाहता था कि जा कर गोलियो के सामने खड़ी हो जाऊँ हॅंसत-हॅंसते मर जाऊँ।
उस समय ऐसा भान होता था कि मर जाना कोई खेल है।
अम्मॉं जी कमरे में भान को लिए मुझे बार-बार भीतर बुला रही थीं।
जब मैं न गयी, तो वह भान को लिए हुए छज्जे पर आ गयी।
उसी वक्त दस–बारह आदमी एक स्ट़ेचर पर ह्रदयेश की लाश लिए हुए द्वार पर आये।
अम्मॉं की उन पर नजर पड़ी।
समझ गयी।
मुझे तो सकता-सा हो गया।
अम्माँ ने जाकर एक बार बेटे का देखा, उसे छाती से लगाया, चूमा, आशिर्वाद दिया और उन्मत्त दशा में चौरास्ते की तरफ चली, जहां से अब भी धांय और जय की ध्वनि बारी –बारी से आ रही थी।
मैं हतबुद्धि- सी खड़ी कभी स्वामी की लाश को देखती थी, कभी अम्माँ को।
न कुछ बोली, न जगह से हिली, न रोयी, न घबरायी।
मुसमें जेसे स्पंदन ही न था।
चेतना जेसे लुप्त हो गयी हो।
क्षमा—तो क्या अम्माँ भी गोलियों के स्थान पर पहुंच गयी?
मृदृला – हॉँ, यही तो विचित्रता है बहन ! बंदूक की आवाजें सुनकर कानों पर हाथ रख लेती थीं, खून देखकर मूर्छित हो ताजी थीं।
वही अम्मां वीर सत्याग्रहियों का सफों को चीरती हुई सामने खड़ी हो गयी और एक ही क्षण में उनकी लाश भी जमीन पर गिर पड़ी।
उनके गिरते ही योद्धाओं का धेर्य टूट गया।
व्रत का बंधन टूट गया।
सभी के सिरों पर खून –सा सवार हो गया।
निहत्थे थे, अशक्त थे, पर हर एक अपने अंदर अपार शक्ति का अनुभव कर रहा था पुलिस पर धावा कर दिया।
सिपाहियों ने इस बाढ़ को आते- देखा तो होश जाते रहै।
जानें लेकर भागे, मगर भागते हुए भी गोलियाँ चलाते जाते थे।
भान छज्जे पर खड़ा था, न जाने किधर से एक गोली आकर उसकी छाती में लगी।
मेरा लाल वहीं पर गिर पड़ा , सांस तक न ली; मगर मेरी आंखों में अब भी आंसू न थे।
मेने प्यारे भान को गोद मे उठा लिया।
उसकी छाती से खून से के फव्वारे निकल रहे थे।
मैंने उसे जो दूध पिलाया था, उसे वह खून से अदा कर रहा था।
उसके खून से तर कपड़े पहने हुए मुझे वह नशा हो रहा था जो शायद उसके विवाह में गुलाल से तर रेशमी कपड़े पहनकर भी न होता।
लड़कपन, जवानी और मौत ! तीनों मंजिलें एक ही हिचकी में तमाम हो गयी।
मैने बेटे को बाप की गोद में लेटा दिया।
इतने में कई स्वंय अम्मां जी को भी लाये।
मालूम होता था, लेटी हुई मुस्करा रही है।
मूझे तो रोकती रहती थीं ओर खुद इस तरह जाकर आग में कूद पड़ी, मानो वह स्वर्ग का मार्ग हो ! बेटे ही के लिए जीती थीं, बेटे को अकेला कैसे छोड़तीं।
जब नदी के किनारे तीनों लाशें एक ही चिता में रखी गयीं, तब मेरा सकता टुटा, होश आया।
एक बार जी में आया चिता में जा बैठू, सारा कुनबा एक साथ ईश्वर के दरबार में जा पहुंचे।
लेकिन फिर सोचा–तूने अभी ऐसा कौन काम किया है, जिसका इतना ऊँचा पुरस्कार मिले? बहन चिता का लपटों में मुझे ऐसा मालुम हो रहा था कि अम्मॉ जी सचमुच भान को गोद में लिए बैठी मुस्करा रहीं है और स्वामी जी खड़े मुझसे कह रहे हैं, तुम जाओ और निश्चित होकर काम करो।
मुझ पर कितना तेज था।
रक्त और अग्नि ही में तो देवता बसेत हैं।
मैंने सिर उठाकर देखा।
नदी के किनारे न जाने कितनी चितॉँए जल रही थीं।
दूर से वह चितवली ऐसी मालूम होती थी, मानो देवता ने भारत का भाग्य गढ़ने के लिए भट्टियॉँ जलायीं हों।
जब चितांए राख हो गयी; तो हम लोग लोटे; लेकिन उस घर मे जाने की हिम्मत न पड़ी।
मेरे लिए अब वह घर, घर न था! मेरा घर तो अब यह है, जहाँ बैठी हूं, या फिर वही चिता।
मैंने घर का द्वार भी न खोला।
महिला आश्रम में चली गयी।
कल की गोलियों में कांग्रेस–कमेटी का सफया हो गया था।
यह संस्था बागी बना डाली गयी थी।
उसके दफ्तर पर पुलिस ने छापा मारा और उस पर अपना ताला डाल दिया।
महिला आश्रम पी भी हमला हुआ।
उस पर अपना ताला डाल दिया।
हमने एक वृक्ष की छॉँह में अपना नया दफ्तर बनाया और स्वच्छंदता के साथ काम करते रहे।
यहॉ दीवारें हमें कैद न करी सकती थीं।
हम भी वायु के समान मुक्त थे।
संध्या समय हमने एक जुलूस निकालने का फैसला किया।
कल के रक्तपात की स्मृति, हर्ष और मुबारकबाद में जुलूस निकालना आवयश्क था।
लोग कहते हैं, जुलूस निकालने से क्या होता है? इससे यह सिद्ध होता है कि हमजीवित हैं, अटल हैं और मैदान से हटे नहीं है।
हमें अपने हार न मानने वाले आत्मभिमान का प्रमाण देना था।
हमें यह दिखाना था कि, हम गोलियों और अत्याचार से भयभीत होकर अपने लक्ष्य से हटने वाले नहीं और हम उस व्यवस्था का अन्त करके रहेंगे, जिसका आधार स्वार्थ-परता और खून पर है।
उधर पुलिस ने भी जुलूस को रोककर अपनी शाक्ति ओर बिजय का प्रमाण देना आवश्यक समझा।
शायद जनता को धोखा हो गया हो कि कल की दुघर्टना ने नौकरशाही का नैतिक ज्ञान जाग्रत कर दिया है इस धोखे को दूर करना उसने अपना कर्त्तव्य समझा।
वह यह दिखा देना चाहती थी कि हम तुम्हारे ऊपर शासन करेंगे।
तुम्हारी खुशी या नाराजी की हमें परवाह नहीं हैं।
जुलूस निकालने की मनाही हो गयी।
जनता को चेतावनी दी गई गयी कि खबरदार जुलूस में न आना , नहीं दुर्गति होगी।
इसका जनता ने वह जवाब दिया, जिसने अधिकारयों की आंखे खोल दी होगी।
संध्या समय पचास हजार आदमी जमा हो गये।
आज का नेतृत्व मुझे सौंपा गया था।
में अपने ह्रदय में एक विचित्र बल उत्साह का अनुभव कर रही थी।
एक अबला स्त्री जिसे संसार का कुछ ज्ञान नहीं, जिसने कभी घर से बाहर पॉव नहीं निकाला, आज अपने प्यारों के उत्सर्ग की बदौलत उस महान् पद पर पहुँच गयी थी, जो बड़े-बड़े अफसरों को भी, बड़े-से-बड़े महाराजा को भी प्राप्त नहीं- में इस समय जनता के ह्रदय पर राज कर रही थी।
पुलिस अधिकारियों की इसीलिए गुलामी करती है कि उसे वेतन मिलता है।
पेट की गुलामी उससे सब कुछ करवा लेती है।
महाराजा का हुक्म लोग इसलिए मानते है कि उससे उपकार की आशा या हानि का भय होता है।
यह अपार जन-समुह क्या मुझसे किसी फायदे की आशा रखता था, उसे मुझसे किसी हानि का भय था? कदापि नहीं।
फिर भी वह कड़े-से कड़े हुक्म को मानने के लिए तैयार था इसलिए कि जनता मेर बलिदानों का आदर करती थीं, इसलिए कि उनके दिलों में स्वाधीनता की जो तड़प थी, गुलामी के जंजीरों को तोड़ देने की जो बेचैनी थी मै उस तड़प और बैचैनी की सजीव मूर्ति समझी जा रही थीं निश्चित समय पर जुलूस ने प्रस्थान किया।
उसी बक्त पुलिस ने मेरी गिरफ्तारी का वारंट दिखाया।
वारंट देखते ही तुम्हारी याद आयी।
अब मुझे तुम्हारी जरूरत है।
उस वक्त तुम मेरी हमदर्दी की भूखी थीं।
अब मैं सहानुभूति की भिक्षा मांग रही हूं।
मगर मुझमें अब लेशमात्र भी दुर्बलता नहीं हैं मैं चिंताओं से मुक्त हूं।
मैजिस्ट्रेट जो कठोर-से कठोर दंड प्रदान करे उसका स्वागत करूंगी।
अब मैं पुलिस के किसी आक्षेप का असत्य आरोपण का प्रतिपाद न करूंगी; क्योंकि मैं जानती हूँ, मैं जेल के बाहर रहकर जो कुछ कर सकती हूं, जेल के अन्दर रहकर उससे कहीं ज्यादा कर सकती हूँ।
जेल के बाहर भूलों की सम्भावना है, बहकने का भय है, समझौते का प्रलोभन है, स्पर्धा की चिन्ता है, जेल सम्मान और भक्ति की एक रेखा है, जिसके भीतर शैतान कदम नहीं रख सकता।
मैदान में जलता हुआ अलाव वायु मे अपनी उष्णता को खो देता है; लेकिन इंजिन में बन्द होकर वही आग संचालक शक्ति का अखंड भंडार बन जाती है।
अन्य देवियाँ भी आ पहुंचीं और मृदृला सबसे गले मिलने लगी।
फिर भारत माता की जय की ध्वनि जेल की दीवारों को चीरती हुई आकाश में जा पहुँची।

मानसरोवर भाग- 
पूर्ण स्वराज्य का जुलूस निकल रहा था।
कुछ युवक, कुछ बूढ़ें, कुछ बालक झंडियां और झंडे लिये बंदेमातरम् गाते हुए माल के सामने से निकले।
दोनों तरफ दर्शकों की दीवारें खड़ी थीं, मानो यह कोई तमाशा है और उनका काम केवल खड़े-खड़े देखना है।
शंभुनाथ ने दूकान की पटरी पर खड़े होकर अपने पड़ोसी दीनदयाल से कहा-सब के सब काल के मुँह में जा रहे हैं।
आगे सवारों का दल मार-मार भगा देगा।
दीनदयाल ने कहा—महात्मा जी भी सठिया गये हैं।
जुलूस निकालने से स्वराज्य मिल जाता तो अब तक कब का मिल गया होता।
और जुलूस में हैं कौन लोग, देखो—लौंड़े, लफंगे, सिरफिरे।
शहर का कोई बड़ा आदमी नहीं।
मैकू चिटिटयों और स्लीपरों की माला गरदन में लटकाये खड़ा था।
इन दोनों सेठों की बातें सुन कर हंसा।
शंभू ने पूछा—क्यों हंसे मैकू? आज रंग चोखा मालूम होता है।
मैकू—हंसा इस बात पर जो तुमने कहीं कि कोई बड़ा आदमी जुलूस में नहीं है।
बड़े आदमी क्यों जुलूस में आने लगे, उन्हें इस राज में कौन आराम नहीं है? बंगलों और महलों में रहते हैं, मोटरों पर घूमते हैं, साहबों के साथ दावतें खाते है, कौन तकलीफ है! मर तो हम लोग रहे है जिन्हें रोटियों का ठिकाना नहीं।
इस बखत कोई टेनिस खेलता होगा, कोई चाय पीता होगा, कोई ग्रामोफोन लिए गाना सुनता होगा, कोई पारिक की सैर करता होगा, यहां आये पुलिस के कोड़े खाने के लिए? तुमने भी भली कही?
शंभु—तुम यह सब बातें क्या समझोगे मैकू, जिस काम में चार बड़े आदमी अगुआ होते हैं उसकी सरकार पर भी धाक बैठ जाती है।
लौंडों- लफंगों का गोल भला हाकिमों की निगाह में क्या जँचेगा?
मैकू ने ऐसी दृष्टि से देखा, जो कह रही थी-इन बातों के समझने की ठीका कुछ तुम्हीं ने नहीं लिया है और बोला- बड़े आदमी को तो हमी लोग बनाते-बिगाड़ते हैं या कोई और? कितने ही लोग जिन्हें कोई पूछता भी न था, हमारे ही बनाये बड़े आदमी बन गये और अब मोटरों पर निकलते हैं और हमें नीच समझते हैं।
यह लोगों की तकदीर की खूबी है कि जिसकी जरा बढ़ती हुई और उसने हमसे ऑंखें फेरीं।
हमारा बड़ा आदमी तो वही है, जो लँगोटी बॉँधे नंगे पॉँव घुमता है, जो हमारी दशा को सुधारने को लिए अपनी जान हथेली पर लिये फिरता है।
और हमें किसी बड़े आदमी की परवाह नहीं है।
सच पूछो, तो इन बड़े आदमियों ने ही हमारी मिट्टी खराब कर रखी है।
इन्हें सरकार ने कोई अच्छी-सी जगह दे दी, बस उसका दम भरने लगे।
दीनदयाल- नया दारोगा बड़ा जल्लाद है।
चौरास्ते पर पहुँचते ही हंटर ले कर पिल पड़ेगा।
फिर देखना, सब कैसे दुम दबा कर भागते हैं।
मजा आयेगा।
जुलूस स्वाधीनता के नशे में चूर चौरास्ते पर पहुँचा तो देखा, आगे सवारों आर सिपाहियों का एक दस्ता रास्ता रोके खड़ा है।
सहसा दारोगा बीरबल सिंह घोड़ा बढ़ाकर जुलूस के सामने आ गये और बोले- तुम लोगों को आगे जाने का हुक्म नहीं है।
जुलूस के बूढें नेता इब्राहिम अली ने आगे बढ़कर कहा-मैं आपको इतमीनान दिलाता हूँ, किसी किस्म का दंगा-फसाद न होगा।
हम दूकानें लूटने या मोटरें तोड़ने नहीं निकले हैं।
हमारा मकसद इससे कहीं ऊँचा हैं।
बीरबल- मुझे यह हुक्म है कि जुलूस यहॉँ से आगे न जाने पाये।
इब्राहिम- आप अपने अफ़सरों से जरा पूछ न लें।
बीरबल- मैं इसकी कोई जरूरत नहीं समझता।
इब्राहिम-तो हम लोग यहीं बैठते हैं।
जब आप लोग चलें जायँगे तो हम तो निकल जायँगे।
बीरबल- यहॉँ खड़े होने का भी हुक्म नहीं है।
तुमको वापस जाना पड़ेगा।
इब्राहिम ने गंभीर भाव से कहा—वापस तो हम न जायेंगे।
आपको या किसी को भी, हमें रोकने का कोई हक नहीं ।
आप अपने सवारों, संगीनों और बन्दूकों के जोर से हमें रोकना चाहते हैं, रोक लीजिए, मगर आप हमें लौटा नहीं सकते ।
न जाने वह दिन कब आयेगा, जब हमारे भाई –बन्द ऐसे हुक्मों की तामील करने से साफ़ इन्कार कर देंगे, जिनकी मंशा महज कौम को गुलामी की जंजीरों में जकड़े रखना है।
बीरबल ग्रेजुएट था।
उसका बाप सुपरिंटेंडेंट पुलिस था।
उसकी नस-नस में रोब भरा हुआ था ।
अफ़सरों की दृष्टि में उसका बड़ा सम्मान था।
खासा गोरा चिट्टा, नीली ऑंखों और भूरे बालों वाला तेजस्वी पुरुष था।
शायद जिस वक्त वह कोट पहन कर ऊपर से हैट लगा लेता तो वह भूल जाता था कि मैं भी यहॉँ का रहने वाला हूँ।
शायद वह अपने को राज्य करनेवाली जाति का अंग समझने लगता था; मगर इब्राहिम के शब्दों में जो तिरस्कार भरा हुआ था, उसने जरा देर के लिए उसे लज्जित कर दिया ।
पर मुआमला नाजुक था।
जुलूस को रास्ता दे देता है, तो जवाब तलब हो जायगा; वहीं खड़ा रहने दता है, तो यह सब ना जाने कब तक खड़े रहें।
इस संकट में पड़ा हुआ था कि उसने डी एस पी को घोड़े पर आते देखा।
अब सोच-विचार का समय न था।
यही मौका था कारगुजारी दिखाने का ।
उसने कमर से बेटन निकाल लिया और घोडें को एड़ लगाकर जुलूस पर चढ़ाने लगा।
उसे देखते ही और सवारों ने भी घोड़ों को जुलूस पर चढ़ाना शुरू कर दिया ।
इब्राहिम दारोगा के घोड़े के सामने खड़ा था।
उसके सिर पर एक बेटन ऐसे जोर से पड़ा कि उसकी आँखें तिलमिला गयीं।
खड़ा न रहा सका ।
सिर पकड़ कर बैठ गया।
उसी वक्त दारोगा जी के घोड़े ने दोनों पॉँव उठाये और ज़मीन पर बैठा हुआ इब्राहिम उसके टापों के नीचे आ गया।
जुलूस अभी तक शांत खड़ा था।
इब्राहिम को गिरते देख कर कई आदमी उसे उठाने के लिए लपके; मगर कोई आगे न बढ़ सका।
उधर सवारों के डंडे बड़ी निर्दयता से पड़ रहे थे।
लोग हाथों पर डंडों को रोकते थे और अविचलित रूप से खड़े थे।
हिंसा के भावों में प्रभावित न हो जाना उसके लिए प्रतिक्षण कठिन होता जाता था।
जब आघात और अपमान ही सहना है, तो फिर हम भी इस दीवार को पार करने की क्यों न चेष्टा करें? लोगों को खयाल आया, शहर के लाखों आदमियों की निगाहे हमारी तरफ़ लगी हुई हैं।
यहॉँ से यह झंडा लेकर हम लौट जायँ, तो फिर किस मुँह से आजादी का नाम लेंगे; मगर प्राण-रक्षा के लिए भागने का किसी को ध्यान भी न आता था।
यह पेट के भक्तों , किराये के टट्टुओं का दल न था।
यह स्वाधीनता के सच्चे स्वयंसेवकों का, आजादी के दीवानों का संगठित दल था- अपनी जिम्मेदारियों को खूब समझता था।
कितने ही के सिरों से खून जारी था, कितने ही के हाथ जख्मी हो गये थे।
एक हल्ले में यह लोग सवारों की सफ़ो को चीर सकते थे, मगर पैरों में बेड़ियॉँ पड़ी हुई थीं- सिद्धांत की, धर्म की, आदर्श की ।
दस-बारह मिनट तक यों ही डंडों की बौछार होती रही और लोग शांत खड़े रहे।
इस मार-धाड़ की खबर एक क्षण में बाजार में जा पहुँची ।
इब्राहिम घोड़े से कुचल गये, कई आदमी जख्मी हो गये, कई के हाथ टुट गये, मगर न वे लोग पीछे फिरते हैं और न पुलिस उन्हें आगे जाने देती है।
मैकू ने उत्तेजित होकर कहा- अब तो भाई, यहॉँ नहीं रही जाता।
मैं भी चलता हूँ।
दीनदयाल ने कहा- हम भी चलते हैं भाई, देखी जायगी।
शम्भू एक मिनट तक मौन खड़ा रहा।
एकाएक उसने भी दूकान बढ़ायी और बोला- एक दिन तो मरना ही हैं, जो कुछ होना है, हो।
आखिर वे लोग सभी के लिए तो जान दे रहै है।
देखते-देखते अधिकांश दूकानें बन्द हो गयीं।
वह लोग, जो दस मिनट पहले तमाशा देख रहे थे इधर-उधर से दौड़ पड़े और हजारों आदमियों का एक विराट् दल घटना-स्थल की ओर चला।
यह उन्मत्त, हिंसामद से भरें हुए मनुष्यों का समूह था,जिसे सिद्धान्त और आदर्श की परवाह न थी ।
जो मरने के लिए ही नहीं मारने के लिए भी तेयार थे।
कितनों ही के हाथों में लाठियॉँ थी, कितने ही जेबों में पत्थर भरे हुए थे।
न कोई किसी से कुछ बोलता था, न पूछता था।
बस, सब-के-सब मन में एक दृढ़ संकल्प किये लपके चले जा रहे थे, मानो कोई घटा उमड़ी चली आती हो।
इस दल को दूर से दखते ही सवारों में कुछ हलचल पड़ी।
बीरबल सिंह के चेहरे पर हवाइयॉँ उड़ने लगीं।
डी एस पी ने अपनी मोटर बढ़ायी ।
शांति और अहिंसा के व्रतधारियों पर डंडे बरसाना और बात थी, एक उन्मत्त दल से मुकाबला करना दूसरी बात ।
सवार और सिपाही पीछे खिसक गये।
इब्राहिम की पीठ पर घोड़े न टाप रख दी।
वह अचेत जमीन पर पड़े थे।
इन आदमियों का शोरगुल सुन कर आप ही आप उनकी ऑंखें खुल गयीं।
एक युवक को इशारे से बुलाकर कहा – क्यों कैलाश, क्या कुछ लोग शहर से आ रहे हैं।
कैलाश ने उस बढ़ती हुई घटा की ओर देखकर कहा- जी हॉँ, हजारों आदमी है।
इब्राहिम- तो अब खैरियत नहीं है।
झंडा लौटा दो।
हमें फौरन लौट चलना चाहिए, नहीं तूफान मच जायगा।
हमें अपने भाइयों से लड़ाई नहीं करनी है।
फौरन लौट चलो।
यह कहते हुए उन्होंने उठने की चेष्टा की , मगर उठ न सके।
इशारे की देर थी ।
संगठित सेना की भॉँति लोग हुक्म पाते ही पीछे फिर गये।
झंडियों के बॉँसों, साफों और रूमालों से चटपट एक स्ट्रेचर तैयार हो गया।
इब्राहिम को लोगों ने उस पर लिटा दिया और पीछे फिरे।
मगर क्या वह परास्त हो गये थे? अगर कुछ लोगों को उन्हें परास्त मानने में ही संतोष हो , तो हो, लेकिन वास्तव में उन्होंने एक युगांतकारी विजय प्राप्त की थी।
वे जानते थे, हमारा संघर्ष अपने ही भाइयों से है, जिनके हित परिस्थितियों के कारण हमारे हितों से भिन्न है।
हमें उनसे वैर नहीं करना है।
फिर, वह यह भी नहीं चाहते कि शहर में लूट और दंगे का बाजार गर्म हो जाय और हमारे धर्मयुद्ध का अंत लूटी हुई दूकानें , फूटे हुए सिर हों , उनकी विजय का सबसे उज्जवल चिन्ह यह था कि उन्होंने जनता की सहानुभूति प्राप्त कर ली थी ।
वही लोग, जो पहले उन पर हँसते थे; उनका धैर्य और साहस देख कर उनकी सहायता के लिये निकल पड़े थे।
मनोवृति का यह परिवर्तन ही हमारी असली विजय है।
हमें किसी से लड़ाई करने की जरूरत नहीं, हमारा उद्देश्य केवल जनता की सहानुभूति प्राप्त करना है, उसकी मनोवृतियों का बदल देना है।
जिस दिन हम इस लक्ष्य पर पहुँच जायेंगे, उसी दिन स्वराज्य सूर्य उदय होगा।
तीन दिन गुजर गये थे।
बीरबल सिंह अपने कमरे में बैठे चाय पी रहे थे और उनकी पत्नी मिट्ठन बाई शिशु को गोद में लिए सामने खड़ी थीं।
बीरबल सिंह ने कहा- मैं क्या करता उस वक्त।
पीछे डी एस पी खड़ा था।
अगर उन्हें रास्ता दे देता तो अपनी जान मुसीबत में फँसती।
मिट्ठन बाई ने सिर हिला कर कहा- तुम कम से कम इतना तो कर ही सकते थे कि उन पर डंडे न चलाने देते ।
तुम्हारा काम आदमियों पर डंडे चलाना है? तुम ज्यादा से ज्यादा उन्हें रोक सकते थे।
कल को तुम्हें अपराधियों को बेंत लगाने का काम दिया जाय , तो शायद तुम्हें बड़ा आनंद आयेगा, क्यों।
बीरबल सिंह ने खिसिया कर कहा- तुम तो बात नहीं समझती हो !
मिट्ठुन बाई- मैं खूब समझती हूँ।
डी एस पी पीछे खड़ा था।
तुमने सोचा होगा ऐसी कारगुजारी दिखाने का अवसर शायद फिर कभी मिले या न मिले।
क्या तुम समझते हो, उस दल में कोई भला आदमी न था? उसमें कितने आदमी ऐसे थे, जो तुम्हारे जैसों को नौकर रख सकते है।
विद्या में तो शायद अधिकांश तुमसे बढ़े हुए होंगे ।
मगर तुम उन पर डंडे चला रहे थे और उन्हें घोड़े से कुचल रहे थे, वाह री जवॉँमर्दी !
बीरबल सिंह ने बेहयाई की हँसी के साथ कहा- डी एस पी ने मेरा नाम नोट कर लिया है।
सच !
दारोगा जी ने समझा था कि यह सूचना देकर वह मिट्ठन बाई को खुश कर देंगे।
सज्जनता और भलमनसी आदि ऊपर की बातें हैं, दिल से नहीं, जबान से कही जाती है ।
स्वार्थ दिल की गहराइयों में बैठा होता है।
वह गम्भीर विचार का विषय है।
मगर मिट्ठन बाई के मुख पर हर्ष की कोई रेखा न नजर आयी, ऊपर की बातें शायद गहराइयों तक पहुँच गयीं थीं ! बोलीं—जरूर कर लिया होगा और शायद तुम्हें जल्दी तरक्की भी मिल जाय।
मगर बेगुनाहों के खून से हाथ रंग कर तरक्की पायी , तो क्या पायी! यह तुम्हारी कारगुजारी का इनाम नहीं, तुम्हारे देशद्रोह की कीमत है।
तुम्हारी कारगुजारी का इनाम तो तब मिलेगा, जब तुम किसी खूनी को खोज निकालोगे, किसी डूबते हूए आदमी को बचा लोगे।
एकाएक एक सिपाही ने बरामदे में खड़े हो कर कहा- हुजूर, यह लिफाफा लाया हूँ।
बीरबल सिंह ने बाहर निकलकर लिफाफा ले लिया और भीतर की सरकारी चिट्ठी निकाल कर पढ़ने लगे।
पढ़ कर उसे मेज पर रख दिया ।
मिट्ठन ने पूछा- क्या तरक्की का परवाना आ गया?
बीरबल सिंह ने झेंप कर कहा- तुम तो बनाती हो ! आज फिर कोई जुलूस निकलने वाला है ।
मुझे उसके साथ रहने का हुक्म हुआ है ।
मिटठन- फिर तो तुम्हारी चॉँदी है।
तैयार हो जाओ।
आज फिर वैसे ही शिकार मिलेंगे।
खूब बढ़-बढ़ कर हाथ दिखलाना! डी एस पी भी जरूर आयेंगे।
अबकी तुम इंसपेक्टर हो जाओगे ।
सच !
बीरबल सिंह ने माथा सिकोड़ कर कहा- कभी-कभी तुम बे सिर-पैर की बातें करने लगती हो।
मान लो , मै जाकर चुपचाप खड़ा रहूँ, तो क्या नतीजा होगा।
मैं नालायक समझा जाऊँगा और मेरी जगह कोई दूसरा आदमी भेज दिया जायगा।
कहीं शुबहा हो गया कि मुझे स्वराज्यवादियों से सहानुभूति है , तो कहीं का न रहूँगा।
अगर बर्खासत भी न हुआ तो लैन की हाजिरी तो हो ही जायगी ।
आदमी जिस दुनिया में रहता है, उसी का चलन देखकर काम करता है।
मैं बुद्धिमान न सही; पर इतना जानता हूँ कि ये लोग देश और जाति का उद्धार करने के लिये ही कोशिश कर रहे है।
यह भी जानता हूँ कि सरकार इस ख्याल को कुचल डालना चाहती है।
ऐसा गधा नहीं हूँ कि गुलामी की जिंदगी पर गर्व करूँ; लेकिन परिस्थिति से मजबुर हूँ।
बाजे की आवाज कानों में आयी।
बीरबल सिंह ने बाहर जाकर पूछा।
मालूम हुआ स्वराज्य वालों का जुलूस आ रहा है।
चटपट वर्दी पहनी, साफा बॉँधा और जेब में पिस्तौर रख कर बाहर आये।
एक क्षण में घोड़ा तैयार हो गया।
कान्सटेबल पहले ही से तैयार बैठे थे।
सब लोग डबल मार्च करते हुए जुलूस की तरफ चले।
ये लोग डबल मार्च करते हुए कोई पन्द्रह मिनट में जुलूस के सामने पहूँच गये।
इन लोगों को देखते ही अगणित कंठों से वंदेमातरम् की एक ध्वनि निकली, मानों मेघमंडल में गर्जन का शब्द हुआ हो, फिर सन्नाटा छा गया।
उस जुलूस में और इस जुलूस में कितना अंतर था ! वह स्वराज्य के उत्सव का जुलूस था, यह एक शहीद के मातम का ।
तीन दिन के भीषण ज्वर और वेदना के बाद आज उस जीवन का अंत हो गया , जिसने कभी पद की लालसा नहीं की, कभी अधिकार के सामने सिर नहीं झुकाया।
उन्होंने मरते समय वसीयत की थी कि मेरी लाश को गंगा में नहला कर दफन किया जाय और मेरे मजार पर स्वराज्य का झंडा खड़ा किया जाय।
उनके मरने का समाचार फैलते ही सारे शहर पर मातम का पर्दा-सा पड़ गया।
जो सुनता था, एक बार इस तरह चौंक पड़ता था।
जैसे उसे गोली लग गयी हो और तुरंत उनके दर्शनों के लिए भागता था।
सारे बाजार बंद हो गये, इक्कों और तांगों का कहीं पता न था जैसे शहर लुट गया हो ।
देखते-देखते सारा शहर उमड़ पड़ा।
जिस वक्त जनाजा उठा, लाख-सवालाख आदमी साथ थे।
कोई ऑंख ऐसी न थी, जो ऑंसुओं से लाल न हो।
बीरबल सिंह अपने कांस्टंबलों और सवारों को पॉँच-पॉँच गज के फासले पर जुलूस के साथ चलने का हुक्म देकर खुद पीछे चले गयें।
पिछली सफों में कोई पचास गज तक महिलाएँ थीं।
दारोगा ने उसकी तरफ ताका।
पहली ही कतार में मिट्ठन बाई नजर आयीं।
बीरबल को विश्वास न आया।
फिर ध्यान से देखा, वही थी।
मिट्ठन ने उनकी तरफ एक बार देखा और ऑंखं फेर लीं, पर उसकी एक चितवन में कुछ ऐसा धिक्कार, कुछ ऐसी लज्जा, कुछ ऐसी व्यथा, कुछ ऐसी घृणा भरी हुई थी कि बीरबल सिंह की देह में सिर से पॉँव तक सनसनी –सी दौड़ गयी।
वह अपनी दृष्टि में कभी इतने हल्के, इतने दुर्बल इतने जलील न हुए थे।
सहसा एक युवती ने दारोगा जी की तरफ देख कर कहा – कोतवाल साहब कहीं हम लोगों पर डंडे न चला दीजिएगा।
आपको देख कर भय हो रहा है !
दूसरी बोली- आप ही के कोई भाई तो थे, जिन्होंने उस माल के चौरस्ते पर इस पुरूष पर आघात किये थे।
मिट्ठन ने कहा – आपके कोई भाई न थे, आप खुद थे।
बीसियों ही मुँहों से आवाजें निकलीं- अच्छा, यह वही महाशय है? महाशय आपका नमस्कार है।
यह आप ही की 
कृपा का फल है कि आज हम भी आपके डंडे के दर्शन के लिए आ खड़ी हुई है !
बीरबल ने मिट्ठनबाई की ओर ऑंखों का भाला चलाया; पर मुँह से कुछ न बोले।
एक तीसरी महिला ने फिर कहा- हम एक जलसा करके आपको जयमाल पहनायेंगे और आपका यशोगान करेंगे।
चौथी ने कहा- आप बिलकुल अँगरेज मालूम होते हैं, जभी इतने गोरे हैं!
एक बुढ़िया ने ऑंखें चढ़ा कर कहा- मेरी कोख में ऐसा बालक जन्मा होता, तो उसकी गर्दन मरोड़ देती !
एक युवती ने उसका तिरस्कार करके कहा- आप भी खूब कहती हैं, माताजी, कुत्ते तक तो नमक का हक अदा करते हैं, यह तो आदमी हैं !
बुढ़िया ने झल्ला कर कहा- पेट के गुलाम , हाय पेट, हाय पेट !
इस पर कई स्त्रियों ने बुढ़िया को आड़े हाथों ले लिया और वह बेचारी लज्जित होकर बोली-अरे, मैं कुछ कहती थोड़े ही हूँ।
मगर ऐसा आदमी भी क्या, जो स्वार्थ के पीछे अंधा हो जाय।
बीरबल सिंह अब और न सुन सके ।
धोड़ा बढ़ा कर जुलूस से कई गज पीछे चले गये।
मर्द लज्जित करता है, तो हमें क्रोध आता है; स्त्रियां लज्जित करती हैं, तो ग्लानि उत्पन्न होती है।
बीरबल सिंह की इस वक्त इतनी हिम्मत न थी कि फिर उन महिलाओं के सामने जाते ।
अपने अफसरों पर क्रोध आया ।
मुझी को बार-बार क्यों इन कामों पर तैनात किया जाता है? और भी तो हैं, उन्हें क्यों नहीं लाया जाता ? क्या मैं ही सब से गया-बीता हूँ।
क्या मैं ही सबसे भावशून्य हूँ।
मिट्ठी इस वक्त मुझे दिल मे कितना कायर और नीच समझ रही होगी? शायद इस वक्त मुझे इस वक्त मुझे कोई मार डाले, तो वह जबान भी न खोलेगीं।
शायद मन में प्रसन्न होगी कि अच्छा हुआ।
अभी कोई जाकर साहब से कह दे कि बीरबल सिंह की स्त्री जुलूस में निकली थी, तो कहीं का न रहूँ ! मिट्ठी जानती है, समझती फिर भी निकल खड़ी हुई।
मुझसे पूछा तक नहीं ।
कोई फिक्र नहीं है न , जभी ये बातें सूझती हैं, यहॉँ सभी बेफिक्र हैं, कालेजों और स्कूलों के लड़के, मजदूर पेशेवर इन्हें क्या चिंता ? मरन तो हम लोगों की है, जिनके बाल-बच्चे हैं और कुल –मर्यादा का ध्यान हैं।
सब की सब मेरी तरफ कैसा घुर रही थी, मानों खा जायँगीं
जुलूस शहर की मुख्य सड़कों से गुजरता हुआ चला जा रहा था ।
दोनों ओर छतों पर , छज्जों पर, जंगलों पर, वृक्षों पर दर्शकों की दीवारें-सी खड़ी थी।
बीरबल सिंह को आज उनके चेहरों पर एक नयी स्फूर्ति, एक नया उत्साह, एक नया गर्व झलकता हुआ मालूम होता था ।
स्फूर्ति थी वृक्षों के चेहरे पर , उत्साह युवकों के और गर्व रमणियों के।
यह स्वराज्य के पथ पर चलने का उल्लास था।
अब उनको यात्रा का लक्ष्य अज्ञात न था, पथभ्रष्टों की भॉँति इधर-उधर भटकना न था, दलितों की भॉँति सिर झुका कर रोना न था।
स्वाधीनता का सुनहला शिखर सुदूर आकाश में चमक रहा था।
ऐसा जान पड़ता था कि लोगों को बीच के नालों और जंगलों की परवाह नहीं हैं।
सब उन सुनहले लक्ष्य पर पहुँचने के लिए उत्सुक हो रहै हैं।
ग्यारह बजते-बजते जुलूस नदी के किनारे जा पहुँचा, जनाजा उतारा गया और लोग शव को गंगा-स्नान कराने के लिए चले।
उसके शीतल, शांत, पीले मस्तक पर लाठी की चोट साफ नजर आ रही थी।
रक्त जम कर काला हो गया था।
सिर के बड़े-बड़े बाल खून जम जाने से किसी चित्रकार की तूलिका की भॉँति चिमट गये थे।
कई हजार आदमी इस शहीद के अंतिम दर्शनों के लिए, मंडल बॉँध कर खड़े हो गये ।
बीरबल सिंह पीछे घोड़े पर सवार खड़े थे।
लाठी की चोट उन्हें भी नजर आयी।
उनकी आत्मा ने जोर से धिक्कारा।
वह शव की ओर न ताक सके।
मुँह फेर लिया।
जिस मनुष्य के दर्शनें के लिए, जिनके चरणों की रज मस्तक पर लगाने के लिए लाखों आदमी विकल हो रहे हैं उसका मैंने इतना अपमान किया।
उनकी आत्मा इस समय स्वीकार कर रही थी कि उस निर्दय प्रहार में कर्तव्य के भाव का लेश भी न था- केवल स्वार्थ था, कारगुजारी दिखाने की हवस और अफसरों को खुश करने की लिप्सा थी।
हजारों ऑंखें क्रोध से भरी हुई उनकी ओर देख रही थी;पर वह सामने ताकने का साहस न कर सकते थे।
एक कांस्टेबल ने आकर प्रशंसा की – हुजूर का हाथ गहरा पड़ा था।
अभी तक खोपड़ी खुली हुई है।
सबकी ऑंखें खुल गयीं।
बीरबल ने उपेक्षा की – मैं इसे अपनी जवॉँमर्दी नहीं, अपना कमीनापन समझता हूँ।
कांस्टेबल ने फिर खुशामद की –बड़ा सरकश आदमी था हुजूर !
बीरबल ने तीव्र भाव से कहा—चुप रहो ! जानते भी हो, सरकश किसे कहते है? सरकश वे कहलाते हैं, जो डाके मारते हैं, चोरी करते हैं, खून करते है ।
उन्हें सरकश नहीं कहते जो देश की भलाई के लिए अपनी जान हथेली पर लिये फिरते हों।
हमारी बदनसीबी है कि जिनकी मदद करनी चाहिए उनका विरोध कर रहै हैं यह घमंड करने और खुश होने की बात नहीं है, शर्म करने और रोने की बात है।
स्नान समाप्त हुआ।
जुलूस यहॉँ से फिर रवाना हुआ ।
शव को जब खाक के नीये सुला कर लोग लौटने लगे तो दो बज रहे थे।
मिट्ठन कई स्त्रियों के साथ-साथ कुछ दूर तक तो आयी, पर क्वीन्स-पार्क में आकर ठिठक गयी।
घर जाने की इच्छा न हुई।
वह जीर्ण, आहत, रक्तरंजित शव, मानों उसके विरक्त हो गया था कि अब उसे धिक्कारने की भी उसकी इच्छा न थी ।
ऐसे स्वार्थी मनुष्य पर भय के सिवा और किसी चीज का असर हो सकता है, इसका उसे विश्वास ही न था।
वह बड़ी देर तक पार्क में घास पर बैठी सोचती रही, पर अपने कर्तव्य का कुछ निश्चय न कर सकी ।
मैके जा सकती थी, किन्तु वहॉँ से महीने दो महीने में फिर इसी घर आना पड़ेगा।
नहीं मैं किसी की आश्रित न बनूँगी।
क्या मैं अपने गुजर –बसर को भी नहीं कमा सकती ? उसने स्वयं भॉँति-भॉँति की कठिनाइयो की कल्पना की ; पर आज उसकी आत्मा में न जाने इतना बल कहॉँ से आ गया।
इन कल्पनाओं का ध्यान में लाना ही उसे अपनी कमजोरी मालूम हुई।
सहसा उसे इब्राहिम अली की वृद्धा विधवा का खयाल आया।
उसने सुना था, उनके लड़के –बाले नहीं हैं।
बेचारी बैठी रो रही होंगी।
कोई तसल्ली देना वाला भी पास न होगा ।
वह उनके मकान की ओर चलीं।
पता उसने पहले ही अपने साथ की औरतों से पूछ लिया था।
वह दिल में सोचती जाती थी –मैं उनसे कैसे मिलूँगी, उनसे क्या कहूँगी , उन्हें किन शब्दों में समझाऊँगी।
इन्हीं विचारों में डूबी हुई वह इब्राहिम अली के घर पर पहूँच गयी ।
मकान एक गली में था, साफ-सुथरा; लेकिन द्वार पर हसरत बरस रही थीं।
उसने धड़कते हुए ह्रदय से अंदर कदम रखा।
सामने बरामदे में एक खाट पर वह वृद्धा बैठी हुई थी, जिसके पति ने आज स्वाधीनता की वेदी पर अपना बलिदान दिया था।
उसके सामने सादे कपड़े पहने एक युवक खड़ा, ऑंखों में ऑंसू भरे वृद्धा से बातें कर रहा था।
मिट्ठन उस युवक को देखकर चौंक पड़ी- वह बीरबल सिंह थे।
उसने क्रोधमय आश्चर्य से पूछा- तुम यहॉँ कैसे आये?
बीरबल सिंह ने कहा—उसी तरह जैसे तुम आयीं।
अपने अपराध क्षमा कराने आया हूँ !
मिट्ठन के गोरे मुखड़े पर आज गर्व, उल्लास और प्रेम की जो उज्जवल विभूती नजर आयी, वह अकथनीय थी ! ऐसा जान पड़ा , मानों उसके जन्म-जन्मांतर के क्लेश मिट गये हैं, वह चिंता और माया के बंधनों से मुक्त हो गयी है।

ऐसा शायद ही कोई महीना जाता कि अलारक्खी के वेतन से कुछ जुरमाना न कट जाता।
कभी-कभी तो उसे ) के ) ही मिलते, लेकिन वह सब कुछ सहकर भी सफाई के दारोग़ा मु खैरात अली खाँ के चंगुल में कभी न आती।
खाँ साहब की मातहती में सैकड़ों मेहतरानियाँ थीं।
किसी की भी तलब न कटती, किसी पर जुर्माना न होता, न डाँट ही पड़ती।
खाँ साहब नेकनाम थे, दयालु थे।
मगर अलारक्खी उनके हाथों बराबर ताडऩा पाती रहती थी।
वह कामचोर नहीं थी, बेअदब नहीं थी, फूहड़ नहीं थी, बदसूरत भी नहीं थी; पहर रात को इस ठण्ड के दिनों में वह झाड़ू लेकर निकल जाती और नौ बजे तक एक-चित्त होकर सडक़ पर झाड़ू लगाती रहती।
फिर भी उस पर जुर्माना हो जाता।
उसका पति हुसेनी भी अवसर पाकर उसका काम कर देता, लेकिन अलारक्खी की क़िस्मत में जुर्माना देना था।
तलब का दिन औरों के लिए हँसने का दिन था अलारक्खी के लिए रोने का।
उस दिन उसका मन जैसे सूली पर टँगा रहता।
न जाने कितने पैसे कट जाएँगे? वह परीक्षा वाले छात्रों की तरह बार-बार जुर्माना की रकम का तखमीना करती।
उस दिन वह थककर जरा दम लेने के लिए बैठ गयी थी।
उसी वक्त दारोगाजी अपने इक्के पर आ रहे थे।
वह कितना कहती रही हजूरअली, मैं फिर काम करूँगी, लेकिन उन्होंने एक न सुनी थी, अपनी किताब में उसका नाम नोट कर लिया था।
उसके कई दिन बाद फिर ऐसा ही हुआ।
वह हलवाई से एक पैसे के सेवड़े लेकर खा रही थी।
उसी वक्त दारोग़ा न जाने किधर से निकल पड़ा था और फिर उसका नाम लिख लिया गया था।
न जाने कहाँ छिपा रहता है? जरा भी सुस्ताने लगे कि भूत की तरह आकर खड़ा हो जाता है।
नाम तो उसने दो ही दिन लिखा था, पर जुर्माना कितना करता है-अल्ला जाने! आठ आने से बढक़र एक रुपया न हो जाए।
वह सिर झुकाये वेतन लेने जाती और तखमीने से कुछ ज्यादा ही कटा हुआ पाती।
काँपते हुए हाथों से रुपये लेकर आँखों में आँसू भरे लौट आती।
किससे फरियाद करे, दारोग़ा के सामने उसकी सुनेगा कौन?
आज फिर वही तलब का दिन था।
इस महीने में उसकी दूध पीती बच्ची को खाँसी और ज्वर आने लगा था।
ठण्ड भी खूब पड़ी थी।
कुछ तो ठण्ड के मारे और कुछ लडक़ी के रोने-चिल्लाने के कारण उसे रात-रात-भर जागना पड़ता था।
कई दिन काम पर जाने में देर हो गयी।
दारोग़ा ने उसका नाम लिख लिया था।
अबकी आधे रुपये कट जाएँगे।
आधे भी मिल जाएँ तो गनीमत है।
कौन जाने कितना कटा है? उसने तडक़े बच्ची को गोद में उठाया और झाड़ू लेकर सडक़ पर जा पहुँची।
मगर वह दुष्ट गोद से उतरती ही न थी।
उसने बार-बार दारोग़ा के आने की धमकी दी-अभी आता होगा, मुझे भी मारेगा, तेरे भी नाक-कान काट लेगा।
लेकिन लडक़ी को अपने नाक-कान कटवाना मंजूर था, गोद से उतरना मंजूर न था; आखिर जब वह डराने-धमकाने, प्यारने-पुचकारने, किसी उपाय से न उतरी तो अलारक्खी ने उसे गोद से उतार दिया और उसे रोती-चिल्लाती छोडक़र झाड़ू लगाने लगी।
मगर वह अभागिनी एक जगह बैठकर मन-भर रोती भी न थी।
अलारक्खी के पीछे लगी हुई बार-बार उसकी साड़ी पकडक़र खींचती, उसकी टाँग से लिपट जाती, फिर जमीन पर लोट जाती और एक क्षण में उठकर फिर रोने लगती।
उसने झाड़ू तानकर कहा-चुप हो जा, नहीं तो झाड़ू से मारूँगी, जान निकल जाएगी; अभी दारोग़ा दाढ़ीजार आता होगा...
पूरी धमकी मुँह से निकल भी न पाई थी कि दारोग़ा खैरातअली खाँ सामने आकर साइकिल से उतर पड़ा।
अलारक्खी का रंग उड़ गया, कलेजा धक्-धक् करने लगा! या मेरे अल्लाह, कहीं इसने सुन न लिया हो! मेरी आँखें फूट जाएँ।
सामने से आया और मैंने देखा नहीं।
कौन जानता था, आज पैरगाड़ी पर आ रहा है? रोज तो इक्के पर आता था।
नाडिय़ों में रक्त का दौडऩा बन्द हो गया।
झाड़ू हाथ में लिए नि:स्तब्ध खड़ी रह गयी।
दारोग़ा ने डाँटकर कहा-काम करने चलती है तो एक पुच्छिल्ला साथ ले लेती है।
इसे घर पर क्यों नहीं छोड़ आयी?
अलारक्खी ने कातर स्वर में कहा-इसका जी अच्छा नहीं है हुजूर, घर पर किसके पास छोड़ आती।
क्या हुआ है इसको! 
बुखार आता है हुजूर! 
और तू इसे यों छोडक़र रुला रही है।
मरेगी कि जियेगी? 
गोद में लिये-लिये काम कैसे करूँ हुजूर!
छुट्टी क्यों नहीं ले लेती! 
तलब कट जाती हुजूर, गुजारा कैसे होता? 
इसे उठा ले और घर जा।
हुसेनी लौटकर आये तो इधर झाड़ू लगाने के लिए भेज देना।
अलारक्खी ने लडक़ी को उठा लिया और चलने को हुई, तब दारोग़ाजी ने पूछा-मुझे गाली क्यों दे रही थी?
अलारक्खी की रही-सही जान भी निकल गयी।
काटो तो लहू नहीं।
थर-थर काँपती बोली-नहीं हुजूर, मेरी आँखें फूट जाएँ जो तुमको गाली दी हो।
और वह फूट-फूटकर रोने लगी।
सन्ध्या समय हुसेनी और अलारक्खी दोनों तलब लेने चले।
अलारक्खी बहुत उदास थी।
हुसेनी ने सान्त्वना दी-तू इतनी उदास क्यों है? तलब ही न कटेगी-काटने दे अबकी से तेरी जान की कसम खाता हूँ, एक घूँट दारू या ताड़ी नहीं पिऊँगा।
मैं डरती हूँ, बरखास्त न कर दे मेरी जीभ जल जाय! कहाँ से कहाँ ...
बरखास्त कर देगा, कर दे, उसका अल्ला भला करे! कहाँ तक रोयें! 
तुम मुझे नाहक लिये चलते हो।
सब-की-सब हँसेंगी।
बरखास्त करेगा तो पूछूँगा नहीं किस इलजाम पर बरखास्त करते हो, गाली देते किसने सुना? कोई अन्धेर है, जिसे चाहे, बरखास्त कर दे और कहीं सुनवाई न हुई तो पंचों से फरियाद करूँगा।
चौधरी के दरवाजे पर सर पटक दूँगा।
ऐसी ही एकता होती तो दारोग़ा इतना जरीमाना करने पाता? 
जितना बड़ा रोग होता है, उतनी दवा होती है, पगली! 
फिर भी अलारक्खी का मन शान्त न हुआ।
मुख पर विषाद का धुआँ-सा छाया हुआ था।
दारोग़ा क्यों गाली सुनकर भी बिगड़ा नहीं, उसी वक्त उसे क्यों नहीं बरखास्त कर दिया, यह उसकी समझ में न आता था।
वह कुछ दयालु भी मालूम होता था।
उसका रहस्य वह न समझ पाती थी, और जो चीज हमारी समझ में नहीं आती उसी से हम डरते हैं।
केवल जुरमाना करना होता तो उसने किताब पर उसका नाम लिखा होता।
उसको निकाल बाहर करने का निश्चय कर चुका है, तभी दयालु हो गया था।
उसने सुना था कि जिन्हें फाँसी दी जाती है, उन्हें अन्त समय खूब पूरी मिठाई खिलायी जाती है, जिससे मिलना चाहें उससे मिलने दिया जाता है।
निश्चय बरखास्त करेगा।
म्युनिसिपैलिटी का दफ्तर आ गया।
हजारों मेहतरानियाँ जमा थीं, रंग-बिरंग के कपड़े पहने, बनाव-सिंगार किये।
पान-सिगरेट वाले भी आ गये थे, खोंचे वाले भी।
पठानों का एक दल भी अपने असामियों से रुपये वसूली करने आ पहुँचा था।
वह दोनों भी जाकर खड़े हो गये।
वेतन बँटने लगा।
पहले मेहतरानियों का नम्बर था।
जिसका नाम पुकारा जाता वह लपककर जाती और अपने रुपये लेकर दारोग़ाजी को मुफ्त की दुआएँ देती हुई चली जाती।
चम्पा के बाद अलारक्खी का नाम बराबर पुकारा जाता था।
आज अलारक्खी का नाम उड़ गया था।
चम्पा के बाद जहूरन का नाम पुकारा गया जो अलारक्खी के नीचे था।
अलारक्खी ने हताश आँखों से हुसेनी को देखा।
मेहतरानियाँ उसे देख-देखकर कानाफूसी करने लगीं।
उसके जी में आया, घर चली जाए।
यह उपहास नहीं सहा जाता।
जमीन फट जाती कि उसमें समा जाती।
एक के बाद दूसरा नाम आता गया और अलारक्खी सामने के वृक्षों की ओर देखती रही।
उसे अब इसकी परवा न थी कि किसका नाम आता है, कौन जाता है, कौन उसकी ओर ताकता है, कौन उस पर हँसता है।
सहसा अपना नाम सुनकर वह चौंक पड़ी! धीरे से उठी और नवेली बहू की भाँति पग उठाती हुई चली।
खजांची ने पूरे ) उसके हाथ पर रख दिये।
उसे आश्चर्य हुआ।
खजांची ने भूल तो नहीं की? इन तीन बरसों में पूरा वेतन तो कभी मिला नहीं।
और अबकी तो आधा भी मिले तो बहुत है।
वह एक सेकण्ड वहाँ खड़ी रही कि शायद खजांची उससे रुपया वापस माँगे।
जब खजांची ने पूछा, अब क्यों खड़ी है।
जाती क्यों नहीं? तब वह धीरे से बोली-यह तो पूरे रुपये हैं।
खजांची ने चकित होकर उसकी ओर देखा!
तो और क्या चाहती है, कम मिलें? 
कुछ जरीमाना नहीं है? 
नहीं, अबकी कुछ जरीमाना नहीं है।
अलारक्खी चली, पर उसका मन प्रसन्न न था।
वह पछता रही थी कि दारोग़ाजी को गाली क्यों दी।

मानसरोवर भाग- 
कई दिन से घर में कलह मचा हुआ था।
मॉँ अलग मुँह फुलाए बैठी थीं, स्त्री अलग।
घर की वायु में जैसे विष भरा हुआ था।
रात को भोजन नहीं बना, दिन को मैंने स्टोव पर खिचड़ी डाली: पार खाया किसी ने नहीं।
बच्चों को भी आज भूख न थी।
छोटी लड़की कभी मेरे पास आकर खड़ी हो जाती, कभी माता के पास, कभी दादी के पास: पर कहीं उसके लिए प्यार की बातें न थीं।
कोई उसे गोद में न उठाता था, मानो उसने भी अपराध किया हो, लड़का शाम को स्कूल से आया।
किसी ने उसे कुछ खाने को न दिया, न उससे बोला, न कुछ पूछा।
दोनों बरामदे में मन मारे बैठे हुए थे और शायद सोच रहे थे-घर में आज क्यों लोगों के हृदय उनसे इतने फिर गए हैं।
भाई-बहिन दिन में कितनी बार लड़ते हैं, रोनी-पीटना भी कई बार हो जाता है: पर ऐसा कभी नहीं होता कि घर में खाना न पके या कोई किसी से बोले नहीं।
यह कैसा झगड़ा है कि चौबीस घंटे गुजर जाने पर भी शांत नहीं होता, यह शायद उनकी समझ में न आता था।
झगड़े की जड़ कुछ न थी।
अम्मॉँ ने मेरी बहन के घर तीजा भेजन के लिए जिन सामानों की सूची लिखायी, वह पत्नीजी को घर की स्थिति देखते हुए अधिक मालूम हुई।
अम्मॉँ खुद समझदार हैं।
उन्होंने थोड़ी-बहुत काट-छॉँट कर दी थी: लेकिन पत्नीजी के विचार से और काट-छॉँट होनी चाहिए थी।
पॉँच साहिड़यों की जगह तीन रहें, तो क्या बुराई है।
खिलौने इतने क्या होंगे, इतनी मिठाई की क्या जरुरत! उनका कहा था—जब रोजगार में कुछ मिलता नहीं, दैनिरक कार्यो में खींच-तान करनी पड़ती है, दूध-घी के बजट में तकलीफ हो गई, तो फिर तीजे में क्यों इतनी उदारता की जाए? पहले घर में दिया जलाकर तब मसजिद में जलाते हैं।
यह नहीं कि मसजिद में तो दिया जला दें और घर अँधेरा पड़ा रहे।
इसी बात पर सास-बहू में तकरार हो गई, फिर शाखें फूट निकलीं।
बात कहॉँ से कहॉँ जा पहुँची, गड़े हुए मुर्दे उखाड़े गए।
अन्योक्तियों की बारी आई, व्यंग्य का दौर शुरु हुआ और मौनालंकार पर समाप्त हो गया।
मैं बड़े संकट में था।
अगर अम्मॉँ की तरफ से कुछ कहता हूँ, तो पत्नीजी रोना-धोना शुरु करती हैं, अपने नसीबों को कोसने लगती हैं: पत्नी की-सी कहता हूँ तो जनमुरीद की उपाधि मिलती है।
इसलिए बारी-बारी से दोनों पक्षों का समर्थन करता जाता था: पर स्वार्थवश मेरी सहानुभूति पत्नी के साथ ही थी।
खुल कर अम्मॉँ से कुछ न कहा सकता था पर दिल में समझ रहा था कि ज्यादती इन्हीं की है।
दूकान का यह हाल है कि कभी-कभी बोहनी भी नहीं होती।
असामियों से टका वसूल नहीं होता, तो इन पुरानी लकीरों को पीटकर क्यों अपनी जान संकट में डाली जाए!
बार-बार इस गृहस्थी के जंजाल पर तबीयत झुँझलाती थी।
घर में तीन तो प्राणी हैं और उनमें भी प्रेम भाव नहीं! ऐसी गृहस्थी में तो आग लगा देनी चाहिए।
कभी-कभी ऐसी सनक सवार हो जाती थी कि सबको छोड़छाड़कर कहीं भाग जाऊँ।
जब अपने सिर पड़ेगा, तब इनको होश आएगा: तब मालूम होगा कि गृहस्थी कैसे चलती है।
क्या जानता था कि यह विपत्ति झेलनी पड़ेगी नहीं विवाह का नाम ही न लेता।
तरह-तरह के कुत्सित भाव मन में आ रहे थे।
कोई बात नहीं, अम्मॉँ मुझे परेशान करना चाहती हैं।
बहू उनके पॉँव नहीं दबाती, उनके सिर में तेल नहीं डालती, तो इसमें मेरा क्या दोष? मैंने उसे मना तो नहीं कर दिया है! मुझे तो सच्चा आनंद होगा, यदि सास-बहू में इतना प्रेम हो जाए: लेकिन यह मेरे वश की बात नहीं कि दोननों में प्रेम डाल दूँ।
अगर अम्मॉँ ने अपनी सास की साड़ी धोई है, उनके पॉँव दबाए हैं, उनकी घुड़कियॉँ खाई हैं, तो आज वह पुराना हिसाब बहू से क्यों चुकाना चाहती हैं? उन्हें क्यों नहीं दिखाई देता कि अब समय बदल गया है? बहुऍं अब भयवश सास की गुलामी नहीं करतीं।
प्रेम से चाहे उनके सिर के बाल नोच लो, लेकिन जो रोब दिखाकर उन पर शासन करना चाहो, तो वह दिन लद गए।
सारे शहर में जन्माष्टमी का उत्सव हो रहा था।
मेरे घर में संग्राम छिड़ा हुआ था।
संध्या हो गई थी: पर घर अंधेरा पड़ा था।
मनहूसियत छायी हुई थी।
मुझे अपनी पत्नी पर क्रोध आया।
लड़ती हो, लड़ो: लेकिन घर में अँधेरा क्यों न रखा है? जाकर कहा-क्या आज घर में चिराग न जलेंगे?
पत्नी ने मुँह फुलाकर कहा-जला क्यों नहीं लेते।
तुम्हारे हाथ नहीं हैं?
मेरी देह में आग लग गई।
बोला-तो क्या जब तुम्हारे चरण नहीं आये थे, तब घर में चिवराग न जलते थे?
अम्मॉँ ने आग को हवा दी-नहीं, तब सब लोग अँधेरे ही में पड़े रहते थे।
पत्नीजी को अम्मॉँ की इस टिप्पणी ने जामें के बाहर कर दिया।
बोलीं-जलाते होंगे मिट्टी की कुप्पी! लालटेन तो मैंने नहीं देखी।
मुझे इस घर में आये दस साल हो गए।
मैंने डांटा-अच्छा चुप रहो, बहुत बढ़ो नहीं।
ओहो! तुम तो ऐसा डॉँट रहे हो, जेसे मुझे मोल लाए हो? 
मैं कहती हूँ, चुप रहो! 
क्यों चुप रहूँ? अगर एक कहोगे, तो दो सुनोगे।
इसी सका नाम पतिव्रत है? 
जैसा परास्त होकर बाहर चला आया, और अँधेरी कोठरी में बैठा हुआ, उस मनहूस घड़ी को कोसने लगा।
जब इस कुलच्छनी से मेरा विवाह हुआ था।
इस अंधकार में भी दस साल का जीवन सिनेमा-चित्रों की भॉँति मेरे नेत्रों के सामने दौड़ गया।
उसमें कहीं प्रकाश की झलक न थी, कहीं स्नेह की मृदुता न थी।
सहसा मेरे मित्र पंडित जयदेवजी ने द्वार पर पुकारा—अरे, आज यह अँधेरा क्यों कर रखा है जी? कुछ सूझती ही नहीं।
कहॉँ हो?
मैंने कोई जवाब न दिया।
सोचा, यह आज कहॉँ से आकर सिर पर सवार हो गए।
जयदेव से फिर पुकारा—अरे, कहॉँ हो भाई? बोलते क्यों नहीं? कोई घर में है या नहीं?
कहीं से कोई जवाब न मिला।
जयदेव ने द्वार को इतनी जोर से झँझोड़ा कि मुझे भय हुआ, कहीं दरवाजा चौखट-बाजू समेत गिर न पड़े।
फिर भी मैं बोला नहीं।
उनका आना खल रहा था।
जयदेव चले गये।
मैंने आराम की सॉँस ली।
बारे शैतान टला, नहीं घंटों सिर खाता।
मगर पॉँच ही मिनट में फिर किसी के पैरो की आहट मिली और अबकी टार्च के तीव्र प्रकाश से मेरा सारा कमरा भर उठा।
जयदेव ने मुझे बैठे देखकर कुतूहल से पूछा—तु कहॉँ गये थे जी? घंटों चीखा, किसी ने जवाब तक न दिया।
यह आज क्या मामला है? चिराग क्यों नहीं जले?
मैंने बहाना किया—क्या जानें, मेरे सिर में दर्द था, दूकान से आकर लेते, तो नींद आ गई
और सोए तो घोड़ा बेचकर, मुर्दो से शर्त लगाकर? 
हॉँ यार, नींद आ गई।
मगर घर में चिराग तो जलाना चाहिए था या उसका रिट्रेंचमेंट कर दिया? 
आज घर में लोग व्रत से हैं न।
हाथ न खाली होगा।
खैर चलो, कहीं झॉँकी देखने चलते हो? सेठ घूरेमल के मंदिर में ऐसी झॉँकी बनी है कि देखते ही बनता है।
ऐसे-
ऐसे शीशे और बिजली के सामान सजाए हैं कि ऑंखें झपक उठती हैं।
सिंहासन के ठीक सामने ऐसा फौहारा लगाया है कि उसमें से गुलाबजल की फहारें निकलती हैं।
मेरा तो चोला मस्त हो गया।
सीधे तुम्हारे पास दौड़ा चला आ रहा हूँ।
बहुत झँकियॉँ देखी होंगी तुमने, लेकिन यह और ही चीज है।
आलम फटा पड़ता है।
सुनते हैं दिल्ली से कोई चतुर कारीगर आया है।
उसी की यह करामात है।
मैंने उदासीन भाव से कहा—मेरी तो जाने की इच्दा नहीं है भाई! सिर में जोर का दर्द है।
तब तो जरुर चलो।
दर्द भाग न जाए तो कहना।
तुम तो यार, बहुत दिक करते हो।
इसी मारे मैं चुपचाप पड़ा था कि किसी तरह यह बला टले: लेकिन तुम सिर 
पर सवार हो गए।
कहा दिया—मैं न जाऊँगा।
और मैंने कह दिया—मैं जरुर ल जाऊँगा।
मुझ पर विजय पाने का मेरे मित्रों को बहुंत आसान नुस्खा हैं यों हाथा-पाई, धींगा-मुश्ती, धौल-धप्पे में किसी से पीछे रहने वाला नहीं हूँ लेकिन किसी ने मुझे गुदगुदाया और परास्त हुआ।
फिर मेरी कुछ नहीं चलती।
मैं हाथ जोड़ने लगता हूँ घिघियाने लगता हूँ और कभी-कभी रोने भी लगता हूँ।
जयदेव ने वही नुस्खा आजमाया और उसकी जीत हो गई।
संधि की वही शर्त ठहरी कि मैं चुपके से झॉँकी देखने चला चलूँ।
सेठ घूरेलाल उन आदमियों में हैं, जिनका प्रात: को नाम ले लो, तो दिन-भर भोजन न मिले।
उनके मक्खीचूसपने की सैकड़ों ही दंतकथाऍं नगर में प्रचलित हैं।
कहते हैं, एक बार मारवाड़ का एक भिखारी उनके द्वार पर डट गया कि भिक्षा लेकर ही जाऊँगा।
सेठजी भी अड़ गए कि भिक्षा न दूँगा, चाहे कुछ हो।
मारवाड़ी उन्हीं के देश का था।
कुछ देर तो उनके पूर्वजों का बखान करता रहा, फिर उनकी निंदा करने लगा, अंत में द्वार पर लेट रहा।
सेठजी ने रत्ती-भर परवाह न की।
भिक्षुक भी अपनी धुन का पक्का था।
सारा दिन द्वार पर बे-दाना-पानी पड़ा रहा और अंत में वही मर गया।
तब सेठ जी पसीजे और उसकी क्रिया इतनी धूम-धाम से की कि बहुत कम किसी ने की होगी।
भिक्षुक का सत्याग्रह सेठजी ने के लिए वरदान हो गया।
उनके अन्त:करण में भक्ति का जैसे स्रोत खुल गया।
अपनी सारी सम्पत्ति धर्मार्थ अर्पण कर दी।
हम लोग ठाकुरदारे में पहुँचे: तो दर्शकों की भीड़ लगी हुई थी।
कंधे से कंधा छिलता था।
आने और जाने के मार्ग अलग थे, फिर हमें आध घंटे के बाद भीतर जाने का अवसर मिला।
जयदेव सजावट देख-देखकर लोट-पोट हुए जाते थे, पर मुझे ऐसा मालूम होता था कि इस बनावट और सजावट के मेले में कृष्ण की आत्मा कहीं खो गई है।
उनकी वह रत्नजटित, बिजली से जगमगाती मूर्ति देखकर मेरे मन में ग्लानि उत्पन्न हुई।
इस रुप में भी प्रेम का निवास हो सकता है? मैंने तो रत्नों में दर्प और अहंकार ही भरा देखा है।
मुझे उस वक्त यही याद न रही, कि यह एक करोड़पति सेठ का मंदिर है और धनी मनुष्य धन में लोटने वाले ईश्वर ही की कल्पना कर सकता है।
धनी ईश्वर में ही उसकी श्रद्धा हो सकती है।
जिसके पास धन नहीं, वह उसकी दया का पात्र हो सकता है, श्रद्धा का कदापि नहीं।
मन्दिर में जयदेव को सभी जानते हैं।
उन्हें तो सभी जगह सभी जानते हैं।
मंदिन के ऑंगन में संगीत-मंडली बैठी हुई थी।
केलकर जी अपने गंधर्व-विद्यालय के शिष्यों के साथ तम्बूरा लिये बैठे थे।
पखावज, सितार, सरोद, वीणा और जाने कौन-कौन बाजे, जिनके नाम भी मैं नहीं जानता, उनके शिष्यों के पास थे।
कोई गत बजाने की तैयारी हो रही थी।
जयदेव को देखते ही केलकर जी ने पुकारा! मै भी तुफैल में जा बैठा।
एक क्षण में गत शुरु हुई।
समॉँ बँध गया।
जहॉँ इतना शोर-गुल था कि तोप की आवाज भी न सुनाई देती, वहॉँ जैसे माधुर्य के उस प्रवाह ने सब किसी को अपने में डुबा लिया।
जो जहॉँ था, वहीं मंत्र मुग्ध-सा खड़ा था।
मेरी कल्पना कभी इतनी सचित्र और संजीव न थी।
मेरे सामने न वही बिजली का चका-चौंध थी, न वह रत्नों की जगमगाहट, न वह भौतिक विभूतियों का समारोह।
मेरे सामने वही यमुना का तट था, गुल्म-लताओं का घूँघट मुँह पर डाले हुए।
वही मोहिनी गउऍं थीं, वही गोपियों की जल-क्रीड़ा, वहीं वंशी की मधुर ध्वनि, वही शीतल चॉँदनी और वहीं प्यारा नन्दकिशोर! जिसके मुख-छवि में प्रेम और वात्सल्य की ज्योति थी, जिसके दर्शनों ही से हृदय निर्मल हो जाते थे।
मैं इसी आनन्द-विस्मृत की दशा में था कि कंसर्ट बन्द हो गया और आचार्य केलकर के एक किशोर शिष्य ने धुरपद अलापना शुरु किया।
कलाकारों की आदत है कि शब्दों को कुछ इस तरह तोड़-मरोड़ देते हैं कि अधिकांश सुननेवालों की समझ में नहीं आता कि क्या गा रहे हैं।
इस गीत का एक शब्द भी मेरी समझ में न आया: लेकिन कण्ठ-स्वर में कुछ ऐसा मादकता भरा लालित्य था कि प्रत्येक स्वर मुझे रोमांचित कर देता था।
कंठ-स्वसर में इतनी जादू शक्ति है, इसका मुझे आज कुछ अनुभव हुआ।
मन में एक नए संसार की सृष्टि होने लगी, जहाँ आनन्द-ही-आनन्द है, प्रेम-ही-प्रेम, त्याग-ही-त्याग।
ऐसा जान पड़ा, दु:ख केवल चित्त की एक वृत्ति है, सत्य है केवल आनन्द।
एक स्वच्छ, करुणा-भरी कोमलता, जैसे मन को मसोसने लगी।
ऐसी भावना मन में उठी कि वहॉँ जितने सज्जन बैठे हुए थे, सब मेरे अपने हैं, अभिन्न हैं।
फिर अतीत के गर्भ से मेरे भाई की स्मृति-मूर्ति निकल आई।
मेरा छोटा भाई बहुत दिन हुए, मुझसे लड़कर, घर की जमा-जथा लेकर रंगून भाग गया था, और वहीं उसका देहान्त हो गया था।
उसके पाशविक व्यवहारों को याद करके मैं उन्मत्त हो उठता था।
उसे जीता पा जाता तो शयद उसका खून पी जाता, पर इस समय स्मृति-मूर्ति को देखकर मेरा मन जैसे मुखरित हो उठा।
उसे आलिंगन करने के लिए व्याकुल हो गया।
उसने मेरे साथ, मेरी स्त्री के साथ, माता के साथ्, मेरे बच्चे के साथ्, जो-जो कटु, नीच और घृणास्पद व्यवहार किये थे, वह सब मुझे गए।
मन में केवल यही भावना थी—मेरा भैया कितना दु:खी है।
मुझे इस भाई के प्रति कभी इतनी ममता न हुई थी, फिर तो मन की वह दशा हो गई, जिसे विहव्लता कह सकते है!
शत्रु-भाव जैसे मन से मिट गया था।
जिन-जिन प्राणियों से मेरा बैर-भाव था, जिनसे गाली-गलौज, मार-पीट मुकदमाबाजी सब कुछ हो चुकी थी, वह सभी जेसे मेरे गले में लिपट-लिपटकर हँस रहे थे।
फिर विद्या (पत्नी) की मूर्ति मेरे सामनरे आ खड़ी हुई—वह मूर्ति जिसे दस साल पहले मैंने देखा था—उन ऑंखों में वही विकल कम्पन था, वहीं संदिग्ध विश्वास, कपोलों पर वही लज्जा-लालिमा, जैसे प्रेम सरोवर से निकला हुआ िाकई कमल पुष्प हो।
वही अनुराग, वही आवेश, वही याचना-भरी उत्सुकता, जिसमें मैंने उस न भूलने वाली रात को उसका स्वागत किया था, एक बार फिर मरे हृदय में जाग उठी।
मधुर स्मृतियों का जैसे स्रोत-सा खुल गया।
जी ऐसा तडृपा कि इसी समय जाकर विद्या के चरणों पर सिर रगड़कर रोऊँ और रोते-रोते बेसुध हो जाऊँ।
मेरी ऑंखें सजल हो गई।
मेरे मुँह से जो कटु शब्द निकले थे, वह सब जैसे ही हृदय में गड़ने लगे।
इसी दशा में, जैसे ममतामयी माता ने आकर मुझे गोद में उठा लिया।
बालपन में जिस वात्सल्य का आनंद उठाने की मुझमें शक्ति न थीं, वह आनंद आज मैंन उठाया।
गाना बन्द हो गया।
सब लोग उठ-उठकर जाने लगे।
मैं कल्पना-सागर में ही डूबा रहा।

मानसरोवर भाग- 
जोखू ने लोटा मुंह से लगाया तो पानी में सख्त बदबू आई ।
गंगी से बोला-यह कैसा पानी है ? मारे बास के पिया नहीं जाता ।
गला सूखा जा रहा है और तू सडा पानी पिलाए देती है !
गंगी प्रतिदिन शाम पानी भर लिया करती थी ।
कुआं दूर था, बार-बार जाना मुश्किल था ।
कल वह पानी लायी, तो उसमें बू बिलकुल न थी, आज पानी में बदबू कैसी ! लोटा नाक से लगाया, तो सचमुच बदबू थी ।
जरुर कोई जानवर कुएं में गिरकर मर गया होगा, मगर दूसरा पानी आवे कहां से?
ठाकुर के कुंए पर कौन चढ़नें देगा ? दूर से लोग डॉँट बताऍगे ।
साहू का कुऑं गॉँव के उस सिरे पर है, परन्तु वहॉं कौन पानी भरने देगा ? कोई कुऑं गॉँव में नहीं है।
जोखू कई दिन से बीमार हैं ।
कुछ देर तक तो प्यास रोके चुप पड़ा रहा, फिर बोला-अब तो मारे प्यास के रहा नहीं जाता ।
ला, थोड़ा पानी नाक बंद करके पी लूं ।
गंगी ने पानी न दिया ।
खराब पानी से बीमारी बढ़ जाएगी इतना जानती थी, परंतु यह न जानती थी कि पानी को उबाल देने से उसकी खराबी जाती रहती हैं ।
बोली-यह पानी कैसे पियोंगे ? न जाने कौन जानवर मरा हैं।
कुऍ से मै दूसरा पानी लाए देती हूँ।
जोखू ने आश्चर्य से उसकी ओर देखा-पानी कहॉ से लाएगी ?
ठाकुर और साहू के दो कुऍं तो हैं।
क्यो एक लोटा पानी न भरन देंगे? 
हाथ-पांव तुड़वा आएगी और कुछ न होगा ।
बैठ चुपके से ।
ब्राहम्ण देवता आशीर्वाद देंगे, ठाकुर लाठी मारेगें, साहूजी 
एक पांच लेगें ।
गराबी का दर्द कौन समझता हैं ! हम तो मर भी जाते है, तो कोई दुआर पर झॉँकनें नहीं आता, कंधा देना तो बड़ी बात है।
ऐसे लोग कुएँ से पानी भरने देंगें ? 
इन शब्दों में कड़वा सत्य था ।
गंगी क्या जवाब देती, किन्तु उसने वह बदबूदार पानी पीने को न दिया ।
रात के नौ बजे थे ।
थके-मॉँदे मजदूर तो सो चुके थें, ठाकुर के दरवाजे पर दस-पॉँच बेफिक्रे जमा थें मैदान में ।
बहादुरी का तो न जमाना रहा है, न मौका।
कानूनी बहादुरी की बातें हो रही थीं ।
कितनी होशियारी से ठाकुर ने थानेदार को एक खास मुकदमे की नकल ले आए ।
नाजिर और मोहतिमिम, सभी कहते थें, नकल नहीं मिल सकती ।
कोई पचास मॉँगता, कोई सौ।
यहॉ बे-पैसे-कौड़ी नकल उड़ा दी ।
काम करने ढ़ग चाहिए ।
इसी समय गंगी कुऍ से पानी लेने पहुँची ।
कुप्पी की धुँधली रोशनी कुऍं पर आ रही थी ।
गंगी जगत की आड़ मे बैठी मौके का इंतजार करने लगी ।
इस कुँए का पानी सारा गॉंव पीता हैं ।
किसी के लिए रोका नहीं, सिर्फ ये बदनसीब नहीं भर सकते ।
गंगी का विद्रोही दिल रिवाजी पाबंदियों और मजबूरियों पर चोटें करने लगा-हम क्यों नीच हैं और ये लोग क्यों ऊचें हैं ? इसलिए किये लोग गले में तागा डाल लेते हैं ? यहॉ तो जितने है, एक-से-एक छॅटे हैं ।
चोरी ये करें, जाल-फरेब ये करें, झूठे मुकदमे ये करें ।
अभी इस ठाकुर ने तो उस दिन बेचारे गड़रिए की भेड़ चुरा ली थी और बाद मे मारकर खा गया ।
इन्हीं पंडित के घर में तो बारहों मास जुआ होता है।
यही साहू जी तो घी में तेल मिलाकर बेचते है ।
काम करा लेते हैं, मजूरी देते नानी मरती है ।
किस-किस बात मे हमसे ऊँचे हैं, हम गली-गली चिल्लाते नहीं कि हम ऊँचे है, हम ऊँचे ।
कभी गॉँव में आ जाती हूँ, तो रस-भरी आँख से देखने लगते हैं।
जैसे सबकी छाती पर सॉँप लोटने लगता है, परंतु घमंड यह कि हम ऊँचे हैं!
कुऍं पर किसी के आने की आहट हुई ।
गंगी की छाती धक-धक करने लगी ।
कहीं देख ले तो गजब हो जाए ।
एक लात भी तो नीचे न पड़े ।
उसाने घड़ा और रस्सी उठा ली और झुककर चलती हुई एक वृक्ष के अँधरे साए मे जा खड़ी हुई ।
कब इन लोगों को दया आती है किसी पर ! बेचारे महगू को इतना मारा कि महीनो लहू थूकता रहा।
इसीलिए तो कि उसने बेगार न दी थी ।
इस पर ये लोग ऊँचे बनते हैं ?
कुऍं पर स्त्रियाँ पानी भरने आयी थी ।
इनमें बात हो रही थीं ।
खान खाने चले और हुक्म हुआ कि ताजा पानी भर लाओं ।
घड़े के लिए पैसे नहीं है।
हम लोगों को आराम से बैठे देखकर जैसे मरदों को जलन होती हैं ।
हाँ, यह तो न हुआ कि कलसिया उठाकर भर लाते।
बस, हुकुम चला दिया कि ताजा पानी लाओ, जैसे हम लौंडियाँ 
ही तो हैं।
लौडिंयॉँ नहीं तो और क्या हो तुम? रोटी-कपड़ा नहीं पातीं ? दस-पाँच रुपये भी छीन-झपटकर ले ही लेती हो।
और लौडियॉं कैसी होती हैं! 
मत लजाओं, दीदी! छिन-भर आराम करने को ती तरसकर रह जाता है।
इतना काम किसी दूसरे के घर कर देती, तो इससे कहीं आराम से रहती।
ऊपर से वह एहसान मानता ! यहॉं काम करते-करते मर जाओं, पर किसी का मुँह ही सीधा नहीं होता ।
दानों पानी भरकर चली गई, तो गंगी वृक्ष की छाया से निकली और कुऍं की जगत के पास आयी ।
बेफिक्रे चले गऐ थें ।
ठाकुर भी दरवाजा बंदर कर अंदर ऑंगन में सोने जा रहे थें ।
गंगी ने क्षणिक सुख की सॉस ली।
किसी तरह मैदान तो साफ हुआ।
अमृत चुरा लाने के लिए जो राजकुमार किसी जमाने में गया था, वह भी शायद इतनी सावधानी के साथ और समझ्-बूझकर न गया हो ।
गंगी दबे पॉँव कुऍं की जगत पर चढ़ी, विजय का ऐसा अनुभव उसे पहले कभी न हुआ ।
उसने रस्सी का फंदा घड़े में डाला ।
दाऍं-बाऍं चौकनी दृष्टी से देखा जैसे कोई सिपाही रात को शत्रु के किले में सूराख कर रहा हो ।
अगर इस समय वह पकड़ ली गई, तो फिर उसके लिए माफी या रियायत की रत्ती-भर उम्मीद नहीं ।
अंत मे देवताओं को याद करके उसने कलेजा मजबूत किया और घड़ा कुऍं में डाल दिया ।
घड़े ने पानी में गोता लगाया, बहुत ही आहिस्ता ।
जरा-सी आवाज न हुई ।
गंगी ने दो-चार हाथ जल्दी-जल्दी मारे ।
घड़ा कुऍं के मुँह तक आ पहुँचा ।
कोई बड़ा शहजोर पहलवान भी इतनी तेजी से न खींसच सकता था।
गंगी झुकी कि घड़े को पकड़कर जगत पर रखें कि एकाएक ठाकुर साहब का दरवाजा खुल गया ।
शेर का मुँह इससे अधिक भयानक न होगा।
गंगी के हाथ रस्सी छूट गई ।
रस्सी के साथ घड़ा धड़ाम से पानी में गिरा और कई क्षण तक पानी में हिलकोरे की आवाजें सुनाई देती रहीं ।
ठाकुर कौन है, कौन है ? पुकारते हुए कुऍं की तरफ जा रहे थें और गंगी जगत से कूदकर भागी जा रही थी ।
घर पहुँचकर देखा कि लोटा मुंह से लगाए वही मैला गंदा पानी रहा है।

मानसरोवर भाग- 
आखिर वही हुआ जिसकी आशंका थी; जिसकी चिंता में घर के सभी लोग विशेषतः प्रसूता पड़ी हुई थी।
तीन पुत्रों के पश्चात् कन्या का जन्म हुआ।
माता सौर में सूख गयी, पिता बाहर आँगन में सूख गये, और पिता की वृद्धा माता सौर द्वार पर सूख गयीं।
अनर्थ, महाअनर्थ ! भगवान् ही कुशल करें तो हो ? यह पुत्री नहीं राक्षसी है।
इस अभागिनी को इसी घर में आना था ! आना ही था तो कुछ दिन पहले क्यों न आयी।
भगवान् सातवें शत्रु के घर भी तेंतर का जन्म न दें।
पिता का नाम था पंडित दामोदरदत्त, शिक्षित आदमी थे।
शिक्षा-विभाग ही में नौकर भी थे; मगर इस संस्कार को कैसे मिटा देते, जो परम्परा से हृदय में जमा हुआ था, कि तीसरे बेटे की पीठ पर होनेवाली कन्या अभागिनी होती है, या पिता को लेती या माता को, या अपने को।
उनकी वृद्धा माता लगी नवजात कन्या को पानी पी-पीकर कोसने, कलमुँही है, कलमुँही ! न-जाने क्या करने आयी है यहाँ।
किसी बाँझ के घर जाती तो उसके दिन फिर जाते !
दामोदरदत्त दिल में तो घबराये हुए थे, पर माता को समझाने लगे- अम्माँ, तेंतर-वेतर कुछ नहीं, भगवान् की जो इच्छा होती है, वही होता है।
ईश्वर चाहेंगे तो सब कुशल ही होगा; गानेवालियों को बुला लो, नहीं लोग कहेंगे, तीन बेटे हुए तो कैसे फूली फिरती थीं, एक बेटी हो गयी तो घर में कुहराम मच गया।
माता- अरे बेटा, तुम क्या जानो इन बातों को, मेरे सिर तो बीत चुकी है, प्राण नहों में समाया हुआ है।
तेंतर ही के जन्म से तुम्हारे दादा का देहांत हुआ।
तभी से तेंतर का नाम सुनते ही मेरा कलेजा काँप उठता है।
दामोदर- इस कष्ट के निवारण का भी कोई उपाय होगा ?
माता- उपाय बताने को तो बहुत है, पंडितजी से पूछो तो कोई-न-कोई उपाय बता देंगे; पर इससे कुछ होता नहीं।
मैंने कौन-से अनुष्ठान नहीं किये, पर पंडितजी की तो मुट्ठियाँ गरम हुईं, यहाँ जो सिर पर पड़ना था, वह पड़ ही गया।
अब टके के पंडित रह गये हैं, जजमान मरे या जिये उनकी बला से, उनकी दक्षिणा मिलनी चाहिए।
(धीरे से) लड़की दुबली-पतली भी नहीं है।
तीनों लड़कों से हृष्ट-पुष्ट है।
बड़ी-बड़ी आँखें हैं, पतले-पतले लाल-लाल ओंठ हैं, जैसे गुलाब की पत्ती।
गोरा-चिट्टा रंग है, लम्बी-सी नाक।
कलमुँही नहलाते समय रोयी भी नहीं, टुकुर-टुकुर ताकती रही, यह सब लच्छन कुछ अच्छे थोड़े ही हैं।
दामोदरदत्त के तीनों लड़के साँवले थे, कुछ विशेष रूपवान भी न थे।
लड़की के रूप का बखान सुनकर उनका चित्त कुछ प्रसन्न हुआ।
बोले- अम्माँ जी, तुम भगवान् का नाम लेकर गानेवालियों को बुला भेजो, गाना-बजाना होने दो।
भाग्य में जो कुछ है, वह तो होगा ही।
माता- जी तो हुलसता नहीं, करूँ क्या ?
दामोदर- गाना न होने से कष्ट का निवारण तो होगा नहीं, कि हो जायगा ? अगर इतने सस्ते जान छूटे तो न कराओ गाना।
माता- बुलाये लेती हूँ बेटा, जो कुछ होना था वह तो हो गया।
इतने में दाई ने सौर में से पुकारकर कहा- बहूजी कहती हैं गाना-वाना कराने का काम नहीं है।
माता- भला उनसे कहो चुप बैठी रहें, बाहर निकलकर मनमानी करेंगी, बारह ही दिन हैं, बहुत दिन नहीं हैं; बहुत इतराती फिरती थीं- यह न करूँगी, वह न करूँगी, देवी क्या है, देवता क्या है, मरदों की बातें सुनकर वही रट लगाने लगती थीं, तो अब चुपके से बैठतीं क्यों नहीं।
मेमें तो तेंतर को अशुभ नहीं मानतीं, और सब बातों में मेमों की बराबर करती हैं तो इस बात में भी करें।
यह कहकर माताजी ने नाइन को भेजा कि जाकर गानेवालियों को बुला ला, पड़ोस में भी कहती जाना।
सबेरा होते ही बड़ा लड़का सोकर उठा और आँखें मलता हुआ जा कर दादी से पूछने लगा- बड़ी अम्माँ, कल अम्माँ को क्या हुआ ?
माता- लड़की तो हुई है।
बालक खुशी से उछलकर बोला- ओ-हो-हो, पैजनियाँ पहन-पहनकर छुनछुन चलेगी, जरा मुझे दिखा दो दादीजी !
माता- अरे क्या सौर में जायगा, पागल हो गया है क्या ?
लड़के की उत्सुकता न मानी।
सौर के द्वार पर जाकर खड़ा हो गया और बोला- अम्माँ, जरा बच्ची को मुझे दिखा दो।
दाई ने कहा- बच्ची अभी सोती है।
बालक- जरा दिखा दो, गोद में लेकर।
दाई ने कन्या उसे दिखा दी तो वहाँ से दौड़ता हुआ अपने छोटे भाइयों के पास पहुँचा और उन्हें जगा-जगाकर खुशखबरी सुनायी।
एक बोला- नन्हीं-सी होगी।
बड़ा- बिलकुल नन्हीं-सी ! बस जैसी बड़ी गुड़िया ! ऐसी गोरी है कि क्या किसी साहब की लड़की होगी।
यह लड़की मैं लूँगा।
सबसे छोटा बोला- अमको बी दिका दो।
तीनों मिलकर लड़की को देखने आये और वहाँ से बगलें बजाते उछलते-कूदते बाहर आये।
बड़ा- देखा कैसी है !
मँझला- कैसे आँखें बंद किये पड़ी थी।
छोटा- इसे हमें तो देना।
बड़ा- खूब द्वार पर बरात आयेगी, हाथी, घोड़े, बाजे, आतशबाजी।
मँझला और छोटा ऐसे मग्न हो रहे थे मानो वह मनोहर दृश्य आँखों के सामने है, उनके सरल नेत्र- मनोल्लास से चमक रहे थे।
मँझला बोला- फुलवारियाँ भी होंगी।
छोटा- अम बी पूल लेंगे !
छट्ठी भी हुई, बरही भी हुई, गाना-बजाना, खाना-खिलाना, देना-दिलाना सबकुछ हुआ; पर रस्म पूरी करने के लिए, दिल से नहीं, खुशी से नहीं।
लड़की दिन-दिन दुर्बल और अस्वस्थ होती जाती थी।
माँ उसे दोनों वक्त अफीम खिला देती और बालिका दिन और रात नशे में बेहोश पड़ी रहती।
जरा भी नशा उतरता तो भूख से विकल होकर रोने लगती ! माँ कुछ ऊपरी दूध पिलाकर अफीम खिला देती।
आश्चर्य की बात तो यह थी कि अबकी उसकी छाती में दूध ही नहीं उतरा।
यों भी उसे दूध देर से उतरता था; पर लड़कों की बेर उसे नाना प्रकार की दूधवर्द्धक औषधियाँ खिलायी जातीं, बार-बार शिशु को छाती से लगाया जाता, यहाँ तक कि दूध उतर ही आता था; पर अबकी यह आयोजनाएँ न की गयीं।
फूल-सी बच्ची कुम्हलाती जाती थी।
माँ तो कभी उसकी ओर ताकती भी न थी।
हाँ, नाइन कभी चुटकियाँ बजाकर चुमकारती तो शिशु के मुख पर ऐसी दयनीय, ऐसी करुण वेदना अंकित दिखायी देती कि वह आँखें पोंछती हुई चली जाती थी।
बहू से कुछ कहने-सुनने का साहस न पड़ता।
बड़ा लड़का सिद्धू बार-बार कहता- अम्माँ, बच्ची को दो बाहर से खेला लाऊँ।
पर माँ उसे झिड़क देती थी।
तीन-चार महीने हो गये।
दामोदरदत्त रात को पानी पीने उठे तो देखा कि बालिका जाग रही है।
सामने ताख पर मीठे तेल का दीपक जल रहा था, लड़की टकटकी बाँधे उसी दीपक की ओर देखती थी, और अपना अँगूठा चूसने में मग्न थी।
चुभ-चुभ की आवाज आ रही थी।
उसका मुख मुरझाया हुआ था, पर वह न रोती थी न हाथ-पैर फेंकती थी, बस अँगूठा पीने में ऐसी मग्न थी मानो उसमें सुधा-रस भरा हुआ है।
वह माता के स्तनों की ओर मुँह भी नहीं फेरती थी, मानो उसका उन पर कोई अधिकार नहीं, उसके लिए वहाँ कोई आशा नहीं।
बाबू साहब को उस पर दया आयी।
इस बेचारी का मेरे घर जन्म लेने में क्या दोष है ? मुझ पर या इसकी माता पर जो कुछ भी पड़े, उसमें इसका क्या अपराध ? हम कितनी निर्दयता कर रहे हैं कि कुछ कल्पित अनिष्ट के कारण उसका इतना तिरस्कार कर रहे हैं।
माना कि कुछ अमंगल हो भी जाय तो क्या उसके भय से इसके प्राण ले लिए जायेंगे ? अगर अपराधी है तो मेरा प्रारब्ध है।
इस नन्हे-से बच्चे के प्रति हमारी कठोरता क्या ईश्वर को अच्छी लगती होगी ? उन्होंने उसे गोद में उठा लिया और उसका मुख चूमने लगे।
लड़की को कदाचित् पहली बार सच्चे स्नेह का ज्ञान हुआ।
वह हाथ-पैर उछालकर 'गू-गूँ' करने लगी और दीपक की ओर हाथ फैलाने लगी।
उसे जीवन-ज्योति-सी मिल गयी।
प्रातःकाल दामोदरदत्त ने लड़की को गोद में उठा लिया और बाहर लाये।
स्त्री ने बार-बार कहा- उसे पड़ी रहने दो, ऐसी कौन-सी बड़ी सुन्दर है, अभागिन रात-दिन तो प्राण खाती रहती है, मर भी नहीं जाती कि जान छूट जाय; किंतु दामोदरदत्त ने न माना।
उसे बाहर लाये और अपने बच्चों के साथ बैठकर खेलाने लगे।
उनके मकान के सामने थोड़ी-सी जमीन पड़ी हुई थी।
पड़ोस के किसी आदमी की एक बकरी उसमें आकर चरा करती थी।
इस समय भी वह चर रही थी।
बाबू साहब ने बड़े लड़के से कहा- सिद्धू, जरा उस बकरी को पकड़ो, तो इसे दूध पिलायें, शायद भूखी है बेचारी।
देखो, तुम्हारी नन्ही-सी बहन है न ? इसे रोज हवा में खेलाया करो।
सिद्धू को दिल्लगी हाथ आयी।
उसका छोटा भाई भी दौड़ा।
दोनों ने घेरकर बकरी को पकड़ा और उसका कान पकड़े हुए सामने लाये।
पिता ने शिशु का मुँह बकरी के थन में लगा दिया।
लड़की चुबलाने लगी और एक क्षण में दूध की धार उसके मुँह में जाने लगी, मानो टिमटिमाते दीपक में तेल पड़ जाय।
लड़की का मुँह खिल उठा।
आज शायद पहली बार उसकी क्षुधा तृप्त हुई थी।
वह पिता की गोद में हुमक-हुमककर खेलने लगी।
लड़कों ने भी उसे खूब नचाया-कुदाया।
उस दिन से सिद्धू को मनोरंजन का एक नया विषय मिल गया।
बालकों को बच्चों से बहुत प्रेम होता है।
अगर किसी घोंसले में चिड़िया का बच्चा देख पायें तो बार-बार वहाँ जायेंगे।
देखेंगे कि माता बच्चे को कैसे दाना चुगाती है।
बच्चा कैसे चोंच खोलता है, कैसे दाना लेते समय परों को फड़फड़ाकर चें-चें करता है।
आपस में बड़े गम्भीर भाव से उसकी चरचा करेंगे, अपने अन्य साथियों को ले जाकर उसे दिखायेंगे।
सिद्धू ताक में लगा रहता, ज्यों ही माता भोजन बनाने या स्नान करने जाती तुरंत बच्ची को लेकर आता और बकरी को पकड़कर उसके थन में शिशु का मुँह लगा देता, कभी दिन में दो-दो तीन-तीन बार पिलाता।
बकरी को भूसी-चोकर खिलाकर ऐसा परचा लिया कि वह स्वयं चोकर के लोभ से चली आती और दूध देकर चली जाती।
इस भाँति कोई एक महीना गुजर गया, लड़की हृष्ट-पुष्ट हो गयी, मुख पुरुष के समान विकसित हो गया।
आँखें जग उठीं, शिशुकाल की सरल आभा मन को हरने लगी।
माता उसे देख-देखकर चकित होती थी।
किसी से कुछ कह तो न सकती; पर दिल में उसे आशंका होती कि अब वह मरने को नहीं, हमीं लोगों के सिर जायेगी।
कदाचित् ईश्वर इसकी रक्षा कर रहे हैं, जभी तो दिन-दिन निखरती आती है, नहीं अब तक ईश्वर के घर पहुँच गयी होती।
मगर दादी माता से कहीं ज्यादा चिंतित थी।
उसे भ्रम होने लगा कि वह बच्ची को खूब दूध पिला रही है, साँप को पाल रही है।
शिशु की ओर आँख उठा कर भी न देखती।
यहाँ तक कि एक दिन कह बैठी- लड़की का बड़ा छोह करती हो ? हाँ भाई, माँ हो कि नहीं, तुम न छो करोगी तो करेगा कौन ?
'अम्माँजी, ईश्वर जानते हैं जो मैं इसे दूध पिलाती होऊँ ?'
'अरे तो मैं मना थोड़े ही करती हूँ, मुझे क्या गरज पड़ी है कि मुफ्त में अपने ऊपर पाप लूँ, कुछ मेरे सिर तो जायगी नहीं।
'
'अब आपको विश्वास ही न आये तो कोई क्या करे ?'
'मुझे पागल समझती हो, वह हवा पी-पीकर ऐसी हो रही है ?'
'भगवान् जाने अम्माँ, मुझे तो आप अचरज होता है।
'
बहू ने बहुत निर्दोषिता जतायी; किंतु वृद्धा सास को विश्वास न आया।
उसने समझा, यह मेरी शंका को निर्मूल समझती है, मानो मुझे इस बच्ची से कोई बैर है।
उसके मन में यह भाव अंकुरित होने लगा कि इसे कुछ हो जाय तब यह समझे कि मैं झूठ नहीं कहती थी।
वह जिन प्राणियों को अपने प्राणों से भी प्रिय समझती थी, उन्हीं लोगों की अमंगल कामना करने लगी, केवल इसलिए कि मेरी शंकाएँ सत्य हो जायँ।
वह यह तो नहीं चाहती थी कि कोई मर जाय; पर इतना अवश्य चाहती थी कि किसी बहाने से मैं चेता दूँ कि देखा, तुमने मेरा कहा न माना, यह उसी का फल है।
उधर सास की ओर से ज्यों-ज्यों यह द्वेष-भाव प्रकट होता था, बहू का कन्या के प्रति स्नेह बढ़ता था।
ईश्वर से मनाती रहती थी कि किसी भाँति एक साल कुशल से कट जाता तो इनसे पूछती।
कुछ लड़की का भोला-भाला चेहरा, कुछ अपने पति का प्रेम-वात्सल्य देखकर भी उसे प्रोत्साहन मिलता था।
विचित्र दशा हो रही थी, न दिल खोलकर प्यार ही कर सकती थी, न सम्पूर्ण रीति से निर्दय होते ही बनता था।
न हँसते बनता था न रोते।
इस भाँति दो महीने गुजर गये और कोई अनिष्ट न हुआ।
तब तो वृद्धा सास के पेट में चूहे दौड़ने लगे।
बहू को दो-चार दिन ज्वर भी नहीं आ जाता कि मेरी शंका की मर्यादा रह जाय, पुत्र भी किसी दिन पैरगाड़ी पर से नहीं गिर पड़ता, न बहू के मैके ही से किसी के स्वर्गवास की सुनावनी आती है।
एक दिन दामोदरदत्त ने खुले तौर पर कह भी दिया कि अम्माँ, यह सब ढकोसला है, तेंतर लड़कियाँ क्या दुनिया में होतीं नहीं, तो सब-के-सब माँ-बाप मर ही जाते हैं ? अंत में उसने अपनी शंकाओं को यथार्थ सिद्ध करने की एक तरकीब सोच निकाली।
एक दिन दामोदरदत्त स्कूल से आये तो देखा कि अम्माँजी खाट पर अचेत पड़ी हुई हैं, स्त्री अँगीठी में आग रखे उनकी छाती सेंक रही है और कोठरी के द्वार और खिड़कियाँ बंद हैं।
घबराकर कहा- अम्माँ जी, क्या दशा है ?
स्त्री- दोपहर ही से कलेजे में एक शूल उठ रहा है, बेचारी बहुत तड़प रही हैं।
दामोदर- मैं जाकर डॉक्टर साहब को बुला लाऊँ न ! देर करने से शायद रोग बढ़ जाय।
अम्माँजी, अम्माँजी, कैसी तबियत है ?
माता ने आँखें खोलीं और कराहते हुए बोली- बेटा, तुम आ गये ? अब न बूचँगी, हाय भगवान्, अब न बचूँगी।
जैसे कोई कलेजे में बरछी चुभा रहा हो।
ऐसी पीड़ा कभी न हुई थी।
इतनी उम्र बीत गयी, ऐसी पीड़ा नहीं हुई।
स्त्री- यह कलमुँही छोकरी न जाने किस मनहूस घड़ी में पैदा हुई।
सास- बेटा, सब भगवान् करते हैं, यह बेचारी क्या जाने ! देखो मैं मर जाऊँ तो उसे कष्ट मत देना।
अच्छा हुआ, मेरे सिर आयी।
किसी के सिर तो जाती ही, मेरे ही सिर सही।
हाय भगवान्, अब न बचूँगी।
दामोदर- जाकर डॉक्टर बुला लाऊँ ? अभी लौटा आता हूँ।
माताजी को केवल अपनी बात की मर्यादा निभानी थी, रुपये न खर्च कराने थे, बोली- नहीं बेटा, डॉक्टर के पास जाकर क्या करोगे ? अरे, वह कोई ईश्वर है।
डॉक्टर अमृत पिला देगा ? दस-बीस वह भी ले जायेगा ! डॉक्टर-वैद्य से कुछ न होगा।
बेटा, तुम कपड़े उतारो, मेरे पास बैठकर भागवत पढ़ो।
अब न बचूँगी, हाय राम !
दामोदर- तेंतर बुरी चीज है, मैं समझता था कि ढकोसला ही ढकोसला है।
स्त्री- इसी से मैं उसे कभी मुँह नहीं लगाती थी।
माता- बेटा, बच्चों को आराम से रखना, भगवान् तुम लोगों को सुखी रखे।
अच्छा हुआ मेरे ही सिर गयी, तुम लोगों के सामने मेरा परलोक हो जायगा।
कहीं किसी दूसरे के सिर जाती तो क्या होता राम ! भगवान् ने मेरी विनती सुन ली।
हाय ! हाय !!
दामोदरदत्त को निश्चय हो गया कि अब अम्माँ न बचेंगी।
बड़ा दुःख हुआ।
उनके मन की बात होती तो वह माँ के बदले तेंतर को न स्वीकार करते।
जिस जननी ने जन्म दिया, नाना प्रकार के कष्ट झेलकर उनका पालन-पोषण किया, अकाल वैधव्य को प्राप्त होकर भी उनकी शिक्षा का प्रबंध किया, उसके सामने एक दुधमुँही बच्ची का क्या मूल्य था, जिसके हाथ का एक गिलास पानी भी वह न जानते थे।
शोकातुर हो कपड़े उतारे और माँ के सिरहाने बैठ कर भागवत की कथा सुनाने लगे।
रात को बहू भोजन बनाने चली तो सास से बोली- अम्माँजी, तुम्हारे लिए थोड़ा-सा साबूदाना छोड़ दूँ ?
माता ने व्यंग्य करके कहा- बेटी, अन्न बिना न मारो, भला साबूदाना मुझसे खाया जायगा; जाओ, थोड़ी पूरियाँ छान लो।
पड़े-पड़े जो कुछ इच्छा होगी, खा लूँगी, कचौरियाँ भी बना लेना।
मरती हूँ तो भोजन को तरस-तरस क्यों मरूँ।
थोड़ी मलाई भी मँगवा लेना, चौक की हो।
फिर थोड़े खाने आऊँगी बेटी।
थोड़े-से केले मँगवा लेना, कलेजे के दर्द में केले खाने से आराम होता है।
भोजन के समय पीड़ा शांत हो गयी; लेकिन आध घंटे के बाद फिर जोर से होने लगी।
आधी रात के समय कहीं जाकर उनकी आँख लगी।
एक सप्ताह तक उनकी यही दशा रही, दिन-भर पड़ी कराहा करतीं, बस भोजन के समय जरा वेदना कम हो जाती।
दामोदरदत्त सिरहाने बैठे पंखा झलते और मातृवियोग के आगत शोक से रोते।
घर की महरी ने महल्ले-भर में यह खबर फैला दी, पड़ोसिनें देखने आयीं तो सारा इलजाम बालिका के सिर गया।
एक ने कहा- यह तो कहो बड़ी कुशल हुई कि बुढ़िया के सिर गयी; नहीं तो तेंतर माँ-बाप दो में से एक को लेकर तभी शांत होती है।
दैव न करे कि किसी के घर तेंतर का जन्म हो।
दूसरी बोली- मेरे तो तेंतर का नाम सुनते ही रोयें खड़े हो जाते हैं।
भगवान् बाँझ रखे पर तेंतर न दे।
एक सप्ताह के बाद वृद्धा का कष्ट निवारण हुआ, मरने में कोई कसर न थी, वह तो कहो पुरुखाओं का पुण्य-प्रताप था।
ब्राह्मणों को गो-दान दिया गया।
दुर्गा-पाठ हुआ, तब कहीं जाके संकट कटा।

. 
सेठ लगनदास जी के जीवन की बगिया फलहीन थी।
कोई ऐसा मानवीय, आध्यात्मिक या चिकित्सात्मक प्रयत्न न था जो उन्होंने न किया हो।
यों शादी में एक पत्नीव्रत के कायल थे मगर ज़रुरत और आग्रह से विवश होकर एक-दो नहीं पाँच शादियाँ कीं, यहाँ तक कि उम्र के चालीस साल गुजए गए और अँधेरे घर में उजाला न हुआ।
बेचारे बहुत रंजीदा रहते।
यह धन-सम्पत्ति, यह ठाट-बाट, यह वैभव और यह ऐश्वर्य क्या होंगे।
मेरे बाद इनका क्या होगा, कौन इनको भोगेगा।
यह ख़्याल बहुत अफ़सोसनाक था।
आखिर यह सलाह हुई कि किसी लड़के को गोद लेना चाहिए।
मगर यह मसला पारिवारिक झगड़ों के कारण सालों तक स्थगित रहा।
जब सेठ जी ने देखा कि बीवियों में अब तक बदस्तूर कशमकश हो रही है तो उन्होंने नैतिक साहस से काम लिया और एक होनहार अनाथ लड़के को गोद ले लिया।
उसका नाम रखा गया मगनदास।
उसकी उम्र पाँच-छ: साल से ज्यादा न थी।
बला का जहीन और तमीज़दार।
मगर औरतें सब-कुछ कर सकती हैं, दूसरे के बच्चे को अपना नहीं समझ सकतीं।
यहाँ तो पाँच औरतों का साझा था।
अगर एक उसे प्यार करती तो बाकी चार औरतों का फ़र्ज था कि उससे नफ़रत करें।
हाँ, सेठ जी उसके साथ बिलकुल अपने लड़के की-सी मुहब्बत करते थे।
पढ़ाने को मास्टर रक्खे, सवारी के लिए घोड़े।
रईसी ख़्याल के आदमी थे।
राग-रंग का सामान भी मुहैया था।
गाना सीखने का लड़के ने शौक किया तो उसका भी इंतज़ाम हो गया।
गरज जब मगनदास जवानी पर पहुँचा तो रईसाना दिलचस्पियों में उसे कमाल हासिल था।
उसका गाना सुनकर उस्ताद लोग कानों पर हाथ रखते।
शहसवार ऐसा कि दौड़ते हुए घोड़े पर सवार हो जाता।
डील-डौल, शक्ल-सूरत में उसका-सा अलबेला जवान दिल्ली में कम होगा।
शादी का मसला पेश हुआ।
नागपुर के करोड़पति सेठ मक्खनलाल बहुत लहराये हुए थे।
उनकी लड़की से शादी हो गई।
धूमधाम का ज़िक्र किया जाए तो किस्सा वियोग की रात से भी लम्बा हो जाए।
मक्खनलाल का उसी शादी में दीवाला निकल गया।
इस वक्त मगनदास से ज्यादा ईर्ष्या के योग्य आदमी और कौन होगा? उसकी ज़िन्दगी की बहार उमंगों पर भी और मुरादों के फूल अपनी शबनमी ताज़गी में खिल-खिलकर हुस्न और ताज़गी का समाँ दिखा रहे थे।
मगर तकदीर की देवी कुछ और ही सामान कर रही थी।
वह सैर-सपाटे के इरादे से जापान गया हुआ था कि दिल्ली से खबर आई कि ईश्वर ने तुम्हें एक भाई दिया है।
मुझे इतनी खुशी है कि ज़्यादा अर्से तक जिन्दा न रह सकूँ।
तुम बहुत जल्द लौट आओं।
मगनदास के हाथ से तार का काग़ज़ छूट गया और सर में ऐसा चक्कर आया कि जैसे किसी ऊँचाई से गिर पड़ा है।
.
मगनदास का किताबी ज्ञान बहुत कम था।
मगर स्वभाव की सज्जनता से वह खाली हाथ न था।
हाथों की उदारता ने, जो समृद्धि का वरदान है, हृदय को भी उदार बना दिया था।
उसे घटनाओं की इस कायापलट से दुख तो ज़रूर हुआ, आखिर इन्सान ही था, मगर उसने धीरज से काम लिया और एक आशा और भय की मिली-जुली हालत में देश को रवाना हुआ।
रात का वक़्त था।
जब अपने दरवाज़े पर पहुँचा तो नाच-गाने की महफ़िल सजी देखी।
उसके क़दम आगे न बढ़े ।
वह लौट पड़ा और एक दुकान के चबूतरे पर बैठकर सोचने लगा कि अब क्या करना चाहिए।
इतना तो उसे यकीन था कि सेठ जी उसक साथ भी भलमनसी और मुहब्बत से पेश आयेंगे बल्कि शायद अब और भी कृपा करने लगें।
सेठानियॉँ भी अब उसके साथ गैरों का-सा बर्ताव न करेंगी।
मुमकिन है मझली बहू जो इस बच्चे की ख़ुशनसीब माँ थीं, उससे दूर-दूर रहें मगर बाकी चारों सेठानियों की तरफ़ से सेवा-सत्कार में कोई शक नहीं था।
उनकी डाह से वह फ़ायदा उठा सकता था।
उसके स्वाभिमान ने यह 
गवारा न किया कि जिस घर में मालिक की हैसियत से रहता था उसी घर में अब एक आश्रित की हैसियत से ज़िन्दगी बसर करे।
उसने फैसला कर लिया कि सब यहाँ रहना न मुनासिब है, न मसलहत।
मगर जाऊँ कहाँ? न कोई ऐसा फ़न सीखा, न कोई ऐसा इल्म हासिल किया जिससे रोज़ी कमाने की सूरत पैदा होती।
रईसाना दिलचस्पियाँ उसी वक़्त तक कद्र की निगाह से देखी जाती हैं जब तक कि वे रईसों के आभूषण रहें।
जीविका बन कर वे सम्मान के पद से गिर जाती है।
अपनी रोज़ी हासिल करना तो उसके लिए कोई ऐसा मुश्किल काम न था।
किसी सेठ-साहूकार के यहाँ मुनीम बन सकता था, किसी कारखाने की तरफ से एजेंट हो सकता था, मगर उसके कन्धे पर एक भारी जुआ रक्खा हुआ था, उसे क्या करे।
एक बड़े सेठ की लड़की जिसने लाड़-प्यार मे परिवरिश पाई, उससे यह कंगाली की तकलीफ़ें क्योंकर झेली जाएंगीं ।
क्या मक्खनलाल की लाड़ली बेटी एक ऐसे आदमी के साथ रहना पसन्द करेगी जिसे रात की रोटी का भी ठिकाना नहीं ! मगर इस फ़िक्र में अपनी जान क्यों खपाऊँ।
मैंने अपनी मर्ज़ी से शादी नहीं की ।
मैं बराबर इनकार करता रहा।
सेठ जी ने जबर्दस्ती मेरे पैरों में बेड़ी डाली है।
अब वही इसके ज़िम्मेदार हैं।
मुझ से कोई वास्ता नहीं।
लेकिन जब उसने दुबारा ठंडे दिल से इस मसले पर गौर किया तो बचाव की कोई सूरत नज़र न आई।
आख़िरकार उसने यह फैसला किया कि पहले नागपुर चलूँ, जरा उन महारानी के तौर-तरीके को देखूँ, बाहर-ही-बाहर उनके स्वभाव की, मिजाज की जाँच करूँ।
उस वक्त तय करूँगा कि मुझे क्या करके चाहिये।
अगर रईसी की बू उनके दिमाग से निकल गई है और मेरे साथ रूखी रोटियाँ खाना उन्हें मंजूर है, तो इससे अच्छा फिर और क्या, लेकिन अगर वह अमीरी ठाट-बाट के हाथों बिकी हुई हैं तो मेरे लिए रास्ता साफ़ है।
फिर मैं हूँ और दुनिया का ग़म।
ऐसी जगह जाऊँ जहाँ किसी परिचित की सूरत सपने में भी न दिखाई दे।
गरीबी की जिल्लत नहीं रहती, अगर अज़नबियों में ज़िन्दगी बसर की जाए।
यह जानने-पहचानने वालों की कनखियाँ और कनबतियाँ हैं जो गरीबी को यन्त्रणा बना देती हैं।
इस तरह दिल में ज़िन्दगी का नक्शा बनाकर मगनदास अपनी मर्दाना हिम्मत के भरोसे पर नागपुर की तरफ़ चला, उस मल्लाह की तरह जो किश्ती और पाल के बगैर नदी की उमड़ती हुई लहरों में अपने को डाल दे।
.
शाम के वक़्त सेठ मक्खनलाल के सुंदर बगीचे में सूरज की पीली किरणें मुरझाये हुए फूलों से गले मिलकर विदा हो रही थीं।
बाग के बीच में एक पक्का कुआँ था और एक मौलसिरी का पेड़।
कुँए के मुँह पर अंधेरे की नीली-सी नकाब थी, पेड़ के सिर पर रोशनी की सुनहरी चादर।
इसी समय एक नौजवान थका-मांदा कुएँ पर आया और लोटे से पानी भरकर पीने के बाद जगत पर बैठ गया।
मालिन ने पूछा- कहॉँ जाओगे? मगनदास ने जवाब दिया कि जाना तो था बहुत दूर, मगर यहीं रात हो गई।
यहाँ कहीं ठहरने का ठिकाना मिल जाएगा?
मालिन-- चले जाओ सेठ जी की धर्मशाला में, बड़े आराम की जगह है।
मगनदास-- धर्मशाला में तो मुझे ठहरने का कभी संयोग नहीं हुआ।
कोई हर्ज़ न हो तो यहीं पड़ा रहूँ।
यहाँ कोई रात को रहता है?
मालिन-- भाई, मैं यहॉँ ठहरने को न कहूँगी।
यह बाई जी की बैठक है।
झरोखे में बैठकर सेर किया करती हैं।
कहीं देख-भाल लें तो मेरे सिर में एक बाल भी न रहे।
मगनदास-- बाई जी कौन? 
मालिक-- यही सेठ जी की बेटी।
इन्दिरा बाई।
मगनदास-- यह गजरे उन्हीं के लिए बना रही हो क्या?
मालिन-- हाँ, और सेठ जी के यहाँ है ही कौन? फूलों के गहने बहुत पसन्द करती हैं।
मगनदास-- शौकीन औरत मालूम होती हैं?
मालिन-- भाई, यही तो बड़े आदमियों की बातें है।
वे शौक न करें तो हमारा-तुम्हारा निबाह कैसे हो ? और धन है किस लिए ? अकेली जान पर दस लौंडियाँ हैं।
सुना करती थी कि भगवान आदमी का हल भूत जोतता है वह अपनी आँखों देखा।
आप-ही-आप पंखा चलने लगे।
आप-ही-आप सारे घर में दिन का-सा उजाला हो जाए।
तुम झूठ समझते होगे, मगर मैं आँखों देखी बात कहती हूँ।
उस गर्व की चेतना के साथ जो किसी नादान आदमी के सामने अपनी जानकारी के बयान करने में होता है, बूढ़ी मालिन अपनी सर्वज्ञता का प्रदर्शन करने लगी।
मगनदास ने उकसाया-- होगा भाई, बड़े आदमी की बातें निराली होती हैं।
लक्ष्मी के बस में सब-कुछ है।
मगर अकेली जान पर दस लौंडियाँ? समझ में नहीं आता।
मालिन ने बुढ़ापे के चिड़चिड़ेपन से जवाब दिया-- तुम्हारी समझ मोटी हो तो कोई क्या करे ! कोई पान लगाती है, कोई पंखा झलती है, कोई कपड़े पहनाती है, दो हज़ार रुपये में तो सेजगाड़ी आयी थी, चाहो तो मुँह देख लो, उस पर हवा खाने जाती हैं।
एक बंगालिन गाना-बजाना सिखाती है, मेम पढ़ाने आती है, शास्त्री जी संस्कृत पढ़ाते हैं, कागद पर ऐसी मूरत बनाती हैं कि अब बोली और अब बोली।
दिल की रानी हैं, बेचारी के भाग फूट गए।
दिल्ली के सेठ लगनदास के गोद लिये हुए लड़के से ब्याह हुआ था।
मगर राम जी की लीला सत्तर बरस के मुर्दे को लड़का दिया, कौन पतियायेगा।
जब से यह सुनावनी आई है, तब से बहुत उदास रहती हैं।
एक दिन रोती थीं।
मेरे सामने की बात है।
बाप ने देख लिया।
समझाने लगे।
लड़की को बहुत चाहते हैं।
सुनती हूँ दामाद को यहीं बुलाकर रक्खेंगे।
नारायन करे, मेरी रानी दूधों नहाय पूतों फले।
माली मर गया था, उन्होंने आड़ न ली होती तो घर भर के टुकड़े माँगती।
मगनदास ने एक ठण्डी साँस ली।
बेहतर है, अब यहाँ से अपनी इज्ज़त-आबरू लिये हुए चल दो।
यहाँ मेरा निबाह न होगा।
इन्दिरा रईसज़ादी है।
तुम इस काबिल नहीं हो कि उसके शौहर बन सको।
मालिन से बोला-- तो धर्मशाला में जाता हूँ।
जाने वहाँ खाट-वाट मिल जाती है कि नहीं, मगर रात ही तो काटनी है किसी तरह कट ही जाएगी ।
रईसों के लिए मखमली गद्दे चाहिए, हम मज़दूरों के लिए पुआल ही बहुत है।
यह कहकर उसने लुटिया उठाई, डण्डा सम्हाला और दर्द-भरे दिल से एक तरफ़ चल दिया।
उस वक़्त इन्दिरा अपने झरोखे पर बैठी हुई इन दोनों की बातें सुन रही थी।
कैसा संयोग है कि स्त्री को स्वर्ग की सब सिद्धियॉँ प्राप्त हैं और उसका पति आवारों की तरह मारा-मारा फिर रहा है।
उसे रात काटने का ठिकाना नहीं।
.
मगनदास निराश विचारों में डूबा हुआ शहर से बाहर निकल आया और एक सराय में ठहरा जो सिर्फ इसलिए मशहूर थी, कि वहाँ शराब की एक दुकान थी।
यहाँ आस-पास से मज़दूर लोग आ-आकर अपने दुख को भुलाया करते थे।
जो भूले-भटके मुसाफिर यहाँ ठहरते, उन्हें होशियारी और चौकसी का व्यावहारिक पाठ मिल जाता था।
मगनदास थका-मांदा था ही, एक पेड़ के नीचे चादर बिछाकर सो रहा और जब सुबह को नींद खुली तो उसे किसी पीर-औलिया के ज्ञान की सजीव दीक्षा का चमत्कार दिखाई पड़ा जिसकी पहली मंजिल वैराग्य है।
उसकी छोटी-सी पोटली, जिसमें दो-एक कपड़े और थोड़ा-सा रास्ते का खाना और लुटिया-डोर बंधी हुई थी, गायब हो गई।
उन कपड़ों को छोड़कर जो उसके बदन पर थे अब उसके पास कुछ भी न था और भूख, जो कंगाली में और भी तेज़ हो जाती है, उसे बेचैन कर रही थी।
मगर वह दृढ़ स्वभाव का आदमी था, उसने किस्मत का रोना न रोया और किसी तरह गुज़र करने की तदबीरें सोचने लगा।
लिखने और गणित में उसे अच्छा अभ्यास था मगर इस हैसियत में उससे फायदा उठाना असम्भव था।
उसने संगीत का बहुत अभ्यास किया था।
किसी रसिक रईस के दरबार में उसकी क़द्र हो सकती थी।
मगर उसके पुरुषोचित अभिमान ने इस पेशे को अख्यितार करने इज़ाज़त न दी।
हॉँ, वह आला दर्जे का घुड़सवार था और यह फ़न मज़े में पूरी शान के साथ उसकी रोज़ी का साधन बन सकता था यह पक्का इरादा करके उसने हिम्मत से कदम आगे बढ़ाये।
ऊपर से देखने पर यह बात यकीन के काबिल नही मालूम होती मगर वह अपना बोझ हलका हो जाने से इस वक्त बहुत उदास नहीं था।
मर्दाना हिम्मत का आदमी ऐसी मुसीबतों को उसी निगाह से देखता है,जिसमे एक होशियार विद्यार्थी परीक्षा के प्रश्नों को देखता है उसे अपनी हिम्मत आजमाने का, एक मुश्किल से जूझने का मौका मिल जाता है उसकी हिम्मत अजनाने ही मज़बूत हो जाती है।
अकसर ऐसे मार्के मर्दाना हौसले के लिए प्रेरणा का काम देते हैं।
मगनदास इस जोश़ से कदम बढ़ाता चला जाता था कि जैसे कामयाबी की मंज़िल सामने नज़र आ रही है।
मगर शायद वहाँ के घोड़ो ने शरारत और बिगड़ैलपन से तौबा कर ली थी या वे स्वाभाविक रूप से बहुत मज़े मे धीमे-धीमे चलने वाले थे।
वह जिस गाँव में जाता निराशा को उकसाने वाला जवाब पाता ।
आख़िरकार शाम के वक़्त जब सूरज अपनी आख़िरी मंज़िल पर जा पहुँचा था, उसकी कठिन मंज़िल तमाम हुई।
नागरघाट के ठाकुर अटलसिहं ने उसकी चिन्ता को समाप्त किया।
यह एक बड़ा गाँव था।
पक्के मकान बहुत थे।
मगर उनमें प्रेतात्माएँ आबाद थीं।
कई साल पहले प्लेग ने आबादी के बड़े हिस्से को इस क्षणभंगुर संसार से उठाकर स्वर्ग में पहुँचा दिया था।
इस वक़्त प्लेग के बचे-खुचे वे लोग गाँव के नौजवान और शौकीन ज़मींदार साहब और हल्के के कारगुजार ओर रोबीले थानेदार साहब थे।
उनकी मिली-जुली कोशिशों से गॉँव मे सतयुग का राज था।
धन-दौलत को लोग जान का अजाब समझते थे ।
उसे गुनाह की तरह छुपाते थे।
घर-घर में रुपये रहते हुए लोग कर्ज़ ले-लेकर खाते और फटेहालों की तरह रहते थे।
इसी में निबाह था ।
काजल की कोठरी थी, सफ़ेद कपड़े पहनना उन पर धब्बा लगाना था।
हुकूमत और जबर्दस्ती का बाज़ार गर्म था।
अहीरों के यहाँ आँजन के लिए भी दूध न था।
थाने में दूध की नदी बहती थी।
मवेशीखाने के मुहर्रिर दूध की कुल्लियाँ करते थे।
इसी अंधेरनगरी को मगनदास ने अपना घर बनाया।
ठाकुर साहब ने असाधारण उदारता से काम लेकर उसे रहने के लिए एक मकान भी दे दिया।
जो केवल बहुत व्यापक अर्थो में मकान कहा जा सकता था।
इसी झोंपड़ी में वह एक हफ़्ते से ज़िन्दगी के दिन काट रहा है।
उसका चेहरा ज़र्द है।
और कपड़े मैले हो रहे है।
मगर ऐसा मालूम होता है कि उस अब इन बातों की अनुभूति ही नही रही।
ज़िन्दा है मगर ज़िन्दगी रुख़सत हो गई है।
हिम्मत और हौसला मुश्किल को आसान कर सकते है आँधी और तूफ़ान से बचा सकते हैं मगर चेहरे को खिला सकना उनके सामर्थ्य से बाहर है ।
टूटी हुई नाव पर बैठकर मल्हार गाना हिम्मत का काम नही हिमाकत का काम है।
एक रोज जब शाम के वक़्त वह अंधरे मे खाट पर पड़ा हुआ था।
एक औरत उसके दरवाज़े पर आकर भीख मांगने लगी।
मगनदास का आवाज़ परिचित जान पड़ी ।
बाहर आकर देखा तो वही चम्पा मालिन थी।
कपड़े तार–तार, मुसीबत की रोती हुई तसवीर।
बोला--मालिन ? तुम्हारी यह क्या हालत है? मुझे पहचानती हो?
मालिन ने चौंक कर देखा और पहचान गई।
रोकर बोली –बेटा, अब बताओ मेरा कहाँ ठिकाना लगे? तुमने मेरा बना-बनाया घर उजाड़ दिया न उस दिन तुमसे बात करती ने मुझे पर यह बिपत पड़ती।
बाई ने तुम्हें बैठे देख लिया, बातें भी सुनी ।
सुबह होते ही मुझे बुलाया और बरस पड़ी, नाक कटवा लूंगी, मुंह में कालिख लगवा दूंगी, चुड़ैल, कुटनी, तू मेरी बात किसी गै़र आदमी से क्यों चलाये? तू दूसरों से मेरी चर्चा करे? वह क्या तेरा दामाद था, जो तू उससे मेरा दुखड़ा रोती थी? जो कुछ मुँह मे आया बकती रही ।
मुझसे भी न सहा गया।
रानी रुठेंगी अपना सुहाग लेंगी! बोली-बाई जी, मुझसे कसूर हुआ, लीजिए अब जाती हूँ ।
छींकते नाक कटती है तो मेरा निबाह यहाँ न होगा।
ईश्वर ने मुंह दिया हैं तो आहार भी देगा।
चार घर से मांगूंगी तो पेट को हो जाऐगा।
उस छोकरी ने मुझे खड़े-खड़े निकलवा दिया।
बताओ,मैने तुमसे उसकी कौन सी शिकायत की थी? उसकी क्या चर्चा की थी? मै तो उसका बखान कर रही थी।
मगर बड़े आदमियों का गुस्सा भी बड़ा होता है।
अब बताओ, मै किसकी होकर रहूँ? आठ दिन इसी तरह टुकड़े मांगते हो गये है।
एक भतीजी उन्हीं के यहाँ लौंडियों में नौकर थी, उसी दिन उसे भी निकाल दिया।
तुम्हारी बदौलत, जो कभी न किया था, वह करना पड़ा ।
तुम्हें कहाँ का दोष लगाऊं, किस्मत में जो कुछ लिखा था, देखना पड़ा।
मगनदास सन्नाटे में आ गया ।
आह मिजाज का यह हाल है, यह घमण्ड, यह शान! मालिन का इत्मीनन दिलाया उसके पास अगर दौलत होती तो उसे मालामाल कर देता ।
सेठ मक्खनलाल की बेटी को भी मालूम हो जाता कि रोज़ी की कुंजी उसी के हाथ में नहीं है।
बोला-तुम फ़िक्र न करो, मेरे घर मे आराम से रहो अकेले मेरा जी भी नहीं लगता।
सच कहो तो मुझे तुम्हारी तरह एक औरत की तलाशा थी, अच्छा हुआ तुम आ गईं ।
मालिन ने आँचल फैलाकर असीम आशीर्वाद दिया–- बेटा तुम जुग-जुग जियो,बड़ी उम्र हो, यहॉँ कोई घर मिले तो मुझे दिलवा दो।
मैं यहाँ रहूंगी तो मेरी भतीजी कहाँ जाएगी।
वह बेचारी शहर में किसके आसरे रहेगी।
मगनलाल के ख़ून में जोश आया।
उसके स्वाभिमान को चोट लगी।
उन पर यह आफ़त मेरी लाई हुई है।
उनकी इस आवारागर्दी का ज़िम्मेदार मैं हूँ।
बोला–- कोई हर्ज़ न हो तो उसे भी यहीं ले आओ।
मैं दिन को यहाँ बहुत कम रहता हूँ।
रात को बाहर चारपाई डालकर पड़ रहा करूंगा।
मेरी वज़ह से तुम लोगों को कोई तकलीफ़ न होगी।
यहाँ दूसरा मकान मिलना मुश्किल है ।
यही झोपड़ा बड़ी मुश्किलों से मिला है।
यह अंधेरनगरी है ।
जब तुम्हारा सुभीता कहीं लग जाय तो चली जाना।
मगनदास को क्या मालूम था कि हज़रते इश्क उसकी जबान पर बैठे हुए उससे यह बात कहला रहे हैं।
क्या यह ठीक है कि इश्क पहले माशूक के दिल में पैदा होता है?
.
नागपुर इस गॉव से बीस मील की दूरी पर था।
चम्पा उसी दिन चली गई और तीसरे दिन रम्भा के साथ लौट आई।
यह उसकी भतीजी का नाम था।
उसक आने से झोंपडें में जान-सी पड़ गई।
मगनदास के दिमाग में मालिन की लड़की की जो तस्वीर थी उसका रम्भा से कोई मेल न था वह सौंदर्य नाम की चीज़ का अनुभवी जौहरी था मगर ऐसी सूरत जिसपर जवानी की ऐसी मस्ती और दिल का चैन छीन लेनेवाला ऐसा आकर्षण हो उसने पहले कभी नहीं देखा था।
उसकी जवानी का चांद अपनी सुनहरी और गम्भीर शान के साथ चमक रहा था।
सुबह का वक़्त था ।
मगनदास दरवाज़े पर पड़ा ठण्डी–ठण्डी हवा का मज़ा उठा रहा था।
रम्भा सिर पर घड़ा रक्खे पानी भरने को निकली ।
मगनदास ने उसे देखा और एक लम्बी साँस खींचकर उठ बैठा।
चेहरा-मोहरा बहुत ही मोहक।
ताज़े फूल की तरह खिला हुआ चेहरा, आंखों में गम्भीर सरलता ।
मगनदास को उसने भी देखा।
चेहरे पर लाज की लाली दौड़ गई।
प्रेम ने पहला वार किया।
मगनदास सोचने लगा-क्या तक़दीर यहाँ कोई और गुल खिलाने वाली है! क्या दिल मुझे यहां भी चैन न लेने देगा।
रम्भा, तू यहाँ नाहक आयी, नाहक एक गरीब का ख़ून तेरे सर पर होगा।
मैं तो अब तेरे हाथों बिक चुका, मगर क्या तू भी मेरी हो सकती है? लेकिन नहीं, इतनी जल्दबाजी ठीक नहीं ।
दिल का सौदा सोच-समझकर करना चाहिए।
तुमको अभी जब्त करना होगा।
रम्भा सुन्दरी है मगर झूठे मोती की आब और ताब उसे सच्चा नहीं बना सकती।
तुम्हें क्या ख़बर कि उस भोली लड़की के कान प्रेम के शब्द से परिचित नहीं हो चुके है? कौन कह सकता है कि उसके सौन्दर्य की वाटिका पर किसी फूल चुननेवाले के हाथ नही पड़ चुके है? अगर कुछ दिनों की दिलबस्तगी के लिए कुछ चाहिए तो तुम आज़ाद हो मगर यह नाज़ुक मामला है, जरा सम्हल के कदम रखना।
पेशेवर जातों मे दिखाई पड़नेवाला सौन्दर्य अकसर नैतिक बन्धनों से मुक्त होता है।
तीन महीने गुज़र गये।
मगनदास रम्भा को ज्यों-ज्यों बारीक से बारीक निगाहों से देखता त्यों–त्यों उस पर प्रेम का रंग गाढा होता जाता था।
वह रोज़ उसे कुँए से पानी निकालते देखता वह रोज़ घर में झाड़ू देती, रोज़ खाना पकाती ।
आह मगनदास को उन ज्वार की रोटियां में जो मज़ा आता था, वह अच्छे से अच्छे व्यंजनो में भी न आया था।
उसे अपनी कोठरी हमेशा साफ-सुधरी मिलती ।
न जाने कौन उसका बिस्तर बिछा देता।
क्या यह रम्भा की कृपा थी? उसकी निगाहें शर्मीली थी उसने उसे कभी अपनी तरफ चचंल आंखो से ताकते नही देखा।
आवाज़ कैसी मीठी ।
उसकी हंसी की आवाज़ कभी उसके कान में नही आई।
अगर मगनदास उसके प्रेम में मतवाला हो रहा था तो कोई ताज्जुब की बात नही थी।
उसकी भूखी निगाहें बेचैनी और लालसा में डूबी हुई हमेशा रम्भा को ढूंढ़ा करतीं।
वह जब किसी गाँव को जाता तो मीलों तक उसकी जिद्दी और बेताब आँखे मुड़–मुड़कर झोंपड़े के दरवाज़े की तरफ आती।
उसकी ख्याति आस-पास फैल गई थी ।
मगर उसके स्वभाव की सरलता और उदारहृदयता से अकसर लोग अनुचित लाभ उठाते थे इन्साफ़पसन्द लोग तो स्वागत-सत्कार से काम निकाल लेते और जो लोग ज्यादा समझदार थे वे लगातार तकाजों का इन्तज़ार करते ।
चूंकि मगनदास इस फ़न को बिलकुल नहीं जानता था।
बावजूद दिन-रात की दौड़-धूप के गरीबी से उसका गला न छूटता।
जब वह रम्भा को चक्की पीसते हुए देखता तो गेहूँ के साथ उसका दिल भी पिस जाता था ।
वह कुऍं से पानी निकालती तो उसका कलेजा निकल आता ।
जब वह पड़ोस की औरतों के कपड़े सीती तो कपड़ो के साथ मगनदास का दिल छिद जाता।
मगर कुछ बस था न काबू।
मगनदास की हृदयभेदी दृष्टि को इसमें तो कोई संदेह नहीं था कि उसके प्रेम का आकर्षण बिलकुल बेअसर नही है वर्ना रम्भा की उन वफ़ा से भरी हुई ख़ातिरदरियों की तुक वह कैसे बिठाता ।
वफ़ा ही वह जादू है रूप के गर्व का सिर नीचा कर सकता है।
मगर प्रेमिका के दिल में बैठने का माद्दा उसमें बहुत कम था।
कोई दूसरा मनचला प्रेमी अब तक अपने वशीकरण में कामायाब हो चुका होता लेकिन मगनदास ने दिल आशिक का पाया था और जबान माशूक की।
एक रोज़ शाम के वक़्त चम्पा किसी काम से बाजार गई हुई थी और मगनदास हमेशा की तरह चारपाई पर पड़ा सपने देख रहा था।
रम्भा अद्भुत्त छटा के साथ आकर उसके सामने खडी हो गई।
उसका भोला चेहरा कमल की तरह खिला हुआ था।
और आँखों से सहानुभूति का भाव झलक रहा था।
मगनदास ने उसकी तरफ़ पहले आश्चर्य और फिर प्रेम की निगाहों से देखा और दिल पर ज़ोर डालकर बोला-- आओं रम्भा, तुम्हें देखने को बहुत दिन से आँखें तरस रही थीं।
रम्भा ने भोलेपन से कहा-- मैं यहां न आती तो तुम मुझसे कभी न बोलते।
मगनदास का हौसला बढा, बोला-- बिना मर्ज़ी पाये तो कुत्ता भी नही आता।
रम्भा मुस्कराई, कली खिल गई–- मै तो आप ही चली आई।
मगनदास का कलेजा उछल पड़ा।
उसने हिम्मत करके रम्भा का हाथ पकड़ लिया और भावावेश से काँपती हुई आवाज़ मे बोला–नहीं रम्भा ऐसा नही है।
यह मेरी महीनों की तपस्या का फल है।
मगनदास ने बेताब होकर उसे गले से लगा लिया।
जब वह चलने लगी तो अपने प्रेमी की ओर प्रेम भरी दृष्टि से देखकर बोली–- अब यह प्रीत हमको निभानी होगी।
पौ फटने के वक़्त जब सूर्य देवता के आगमन की तैयारियॉँ हो रही थी मगनदास की आँखे खुली रम्भा आटा पीस रही थी।
उस शांतिपूर्ण सन्नाटे में चक्की की घुमर–घुमर बहुत सुहानी मालूम होती थी और वह उसके सुर से सुर मिलाकर अपने प्यारे ढंग से गा रही थी।
झुलनियाँ मोरी पानी में गिरी 
मैं जानूँ पिया मौको मनैहैं
उलटी मनावन मोको पड़ी
झुलनियाँ मोरी पानी मे गिरी
साल भर गुज़र गया।
मगनदास की मुहब्बत और रम्भा के सलीके न मिलकर उस वीरान झोंपड़े को कुंज बाग बना दिया।
अब वहाँ गायें थी।
फूलों की क्यारियाँ थीं और कई देहाती ढंग के मोढ़े थे।
सुख–सुविधा की अनेक चीजे दिखाई पड़ती थी।
एक रोज सुबह के वक्त मगनदास कही जाने के लिए तैयार हो रहा था कि एक सम्भ्रांत व्यक्ति अंग्रेजी पोशाक पहने उसे ढूढंता हुआ आ पहुँचा और उसे देखते ही दौड़कर गले से लिपट गया।
मगनदास और वह दोनो एक साथ पढ़ा करते थे।
वह अब वकील हो गया।
था।
मगनदास ने भी अब पहचाना और कुछ झेंपता और कुछ झिझकता उससे गले लिपट गया।
बड़ी देर तक दोनों दोस्त बातें करते रहे।
बातें क्या थीं घटनाओं और संयोगो की एक लम्बी कहानी थी।
कई महीने हुए सेठ लगन का छोटा बच्चा चेचक की नजर हो गया।
सेठ जी ने दुख क मारे आत्महत्या कर ली और अब मगनदास सारी जायदाद, कोठी इलाके और मकानों का एकछत्र स्वामी था।
सेठानियों में आपसी झगड़े हो रहे थे।
कर्मचारियों ने गबन को अपना ढंग बना रक्खा था।
बडी सेठानी उसे बुलाने के लिए ख़ुद आने को तैयार थी, मगर वकील साहब ने उन्हे रोका था।
तब मगनदास न मुस्काराकर पूछा–- तुम्हें क्योंकर मालूम हुआ कि मै यहाँ हूँ तो वकील साहब ने फ़रमाया-- महीने भर से तुम्हारी टोह में हूँ।
सेठ मक्ख्नलाल ने अता-पता बतलाया।
तुम दिल्ली पहुँचें और मैंने अपना महीने भर का बिल पेश किया।
रम्भा अधीर हो रही थी।
कि यह कौन है और इनमे क्या बाते हो रही है? दस बजते-बजते वकील साहब मगनदास से एक हफ़्ते के अन्दर आने का वादा लेकर विदा हुए ।
उसी वक्त रम्भा आ पहुँची और पूछने लगी-- ये कौन थे।
इनका तुमसे क्या काम था?
मगनदास ने जवाब दिया-- यमराज का दूत।
रम्भा–- क्या असगुन बकते हो!
मगन-- नहीं नहीं रम्भा, यह असगुन नही है, यह सचमुच मेरी मौत का दूत था।
मेरी ख़ुशियों के बाग़ को रौंदने वाला ।
मेरी हरी-भरी खेती को उजाड़ने वाला ।
रम्भा मैने तुम्हारे साथ दगा की है, मैंने तुम्हे अपने फरेब के जाल में फँसाया है, मुझे माफ़ करो।
मुहब्बत ने मुझसे यह सब करवाया ।
मैं मगनसिहं ठाकुर नहीं हूँ।
मैं सेठ लगनदास का बेटा और सेठ मक्खनलाल का दामाद हूँ।
मगनदास को डर था कि रम्भा यह सुनते ही चौंक पड़ेगी ओर शायद उसे ज़ालिम, दगाबाज़ कहने लगे।
मगर उसका ख़्याल ग़लत निकला! रम्भा ने आँखो में आँसू भरकर सिर्फ़ इतना कहा-- तो क्या तुम मुझे छोड़कर चले जाओगे?
मगनदास ने उसे गले लगाकर कहा-- हाँ।
रम्भा–- क्यों?
मगन–- इसलिए कि इन्दिरा बहुत होशियार सुन्दर और धनी है।
रम्भा–- मैं तुम्हें न छोडूँगी।
कभी इन्दिरा की लौंडी थी, अब उनकी सौत बनूंगी।
तुम जितनी मेरी मुहब्बत करोगे।
उतनी इन्दिरा की तो न करोगे, क्यों? 
मगनदास इस भोलेपन पर मतवाला हो गया।
मुस्कराकर बोला-अब इन्दिरा तुम्हारी लौंडी बनेगी, मगर सुनता हूँ वह बहुत सुन्दर है।
कहीं मै उसकी सूरत पर लुभा न जाऊँ।
मर्दो का हाल तुम नही जानती मुझे अपने ही से डर लगता है।
रम्भा ने विश्वासभरी आंखो से देखकर कहा-क्या तुम भी ऐसा करोगे? उँह, जो जी में आये करना, मै तुम्हें न छोडूंगी।
इन्दिरा रानी बने, मै लौंडी हूंगी, क्या इतने पर भी मुझे छोड़ दोगे?
मगनदास की आँखें डबडबा गयीं, बोला–प्यारी, मैने फैसला कर लिया है कि दिल्ली न जाऊंगा ।
यह तो मै कह ही न पाया कि सेठ जी का स्वर्गवास हो गया।
बच्चा उनसे पहले ही चल बसा था।
अफ़सोस सेठ जी के आखिरी दर्शन भी न कर सका।
अपना बाप भी इतनी मुहब्ब्त नही कर सकता।
उन्होंने मुझे अपना वारिस बनाया हैं।
वकील साहब कहते थे कि सेठानियों मे अनबन है।
नौकर-चाकर लूट-मार मचा रहे हैं।
वहाँ का यह हाल है और मेरा दिल वहाँ जाने पर राजी नहीं होता ।
दिल तो यहाँ है वहाँ कौन जाए।
रम्भा ज़रा देर तक सोचती रही, फिर बोली-- तो मै तुम्हें छोड़ दूंगीं ।
इतने दिन तुम्हारे साथ रही।
ज़िन्दगी का सुख लूटा ।
अब जब तक जिऊंगी इस सुख का ध्यान करती रहूंगी।
मगर तुम मुझे भूल तो न जाओगे? साल में एक बार देख लिया करना, इसी झोपड़े में आकर ।
मगनदास ने बहुत रोका मगर ऑंसू न रुक सके ।
बोले–- रम्भा, ऎसी बातें न करो, कलेजा बैठा जाता है।
मै तुम्हे छोड़ नही सकता ।
इसलिए नही कि तुम्हारे ऊपर कोई एहसान है।
तुम्हारी खातिर नहीं, अपनी खातिर ।
वह शान्ति, वह प्रेम, वह आनन्द जो मुझे यहाँ मिलता है और कहीं नही मिल सकता।
ख़ुशी के साथ ज़िन्दगी बसर हो, यही मनुष्य के जीवन का लक्ष्य है।
मुझे ईश्वर ने यह ख़ुशी यहाँ दे रक्खी है तो मै उसे क्यो छोड़ूँ? धन–दौलत को मेरा सलाम है मुझे उसकी हवस नहीं है।
रम्भा फिर गम्भीर स्वर में बोली-मै तुम्हारे पाँव की बेड़ी न बनूंगी।
चाहे तुम अभी मुझे न छोड़ो, लेकिन थोड़े दिनों में तुम्हारी यह मुहब्बत न रहेगी।
मगनदास को कोड़ा लगा।
जोश से बोला-तुम्हारे सिवा इस दिल में अब कोई और जगह नहीं पा सकता।
रात ज़्यादा हो गई थी।
अष्टमी का चांद सोने जा चुका था।
दोपहर के कमल की तरह साफ़ आसमान में सितारे खिले हुए थे।
किसी खेत के रखवाले की बांसुरी की आवाज़, जिसे दूरी ने तासीर, सन्नाटे न सुरीलापन और अंधेरे ने आत्मिकता का आकर्षण दे दिया।
था, कानो में आ-जा रही थी कि जैसे कोई पवित्र आत्मा नदी के किनारे बैठी हुई पानी की लहरों से या दूसरे किनारे के खामोश और अपनी तरफ खीचनेवाले पेड़ो से अपनी ज़िन्दगी की ग़म की कहानी सुना रही है।
मगनदास सो गया मगर रम्भा की आंखों में नीद न आई।
.
सुबह हुई तो मगनदास उठा और रम्भा को पुकारने लगा।
मगर रम्भा रात ही को अपनी चाची के साथ वहां से कही चली गयी थी ।
मगनदास को उस मकान के दरो-दीवार पर एक मनहूसियत-सी छायी हुई मालूम हुई कि जैसे घर की जान निकल गई हो।
वह घबराकर उस कोठरी में गया जहाँ रम्भा रोज़ चक्की पीसती थी ।
मगर अफ़सोस, आज चक्की एकदम निश्चल थी।
फिर वह कुँए की तरह दौड़ा गया लेकिन ऐसा मालूम हुआ कि कुँए ने उसे निगल जाने के लिए अपना मुँह खोल दिया है।
तब वह बच्चों की तरह चीख उठा ।
वह रोता हुआ फिर उसी झोपड़ी में आया जहाँ कल रात तक प्रेम का वास था।
मगर आह, उस वक़्त वह शोक का घर बनी हुई थी ।
जब ज़रा आँसू थमे तो उसने घर में चारों तरफ निगाह दौड़ाई।
रम्भा की साड़ी अरगनी पर पड़ी हुई थी।
एक पिटारी में वह कंगन रक्खा हुआ था जो मगनदास ने उसे दिया था।
बर्तन सब रक्खे हुए थे, साफ और सुधरे।
मगनदास सोचने लगा-रम्भा तूने रात को कहा था-मै तुम्हे छोड़ दूंगी।
क्या तूने वह बात दिल से कही थी? मैने तो समझा था, तू दिल्लगी कर रही है।
नहीं तो तुझे कलेजे में छिपा लेता।
मैं तो तेरे लिए सब कुछ छोड़े बैठा था।
तेरा प्रेम मेरे लिए सब कुछ था, आह, मै यों बेचैन हूं, क्या तू बेचैन नही है? हाय तू रो रही है।
मुझे यकीन है कि तू अब भी लौट आएगी।
फिर सजीव कल्पनाओं का एक जमघट उसक सामने आया- वे नाजुक अदाएँ, वे मतवाली आँखें, वे भोली- भाली बातें, वे अपने को भूली हुई-सी मेहरबानियाँ, वह जीवन दायी मुस्कान, वे आशिकों जैसी दिलजोइयाँ, वह प्रेम का नशा, वह हमेशा खिला रहने वाला चेहरा, वह लचक-लचककर कुएँ से पानी लाना, वह इन्तज़ार की सूरत, वह मस्ती से भरी हुई बेचैनी-- ये सब तस्वीरें उसकी निगाहों के सामने हमरतनाक बेताबी के साथ फिरने लगी।
मगनदास ने एक ठण्डी साँस ली और आँसुओं और दर्द की उमड़ती हुई नदी को मर्दाना जब्त से रोककर उठ खड़ा हुआ।
नागपुर जाने का पक्का फैसला हो गया।
तकिये के नीच से सन्दूक की कुंजी उठायी तो काग़ज़ का एक टुकड़ा निकल आया ।
यह रम्भा की विदा की चिट्ठी थी-
प्यारे,
मै बहुत रो रही हूँ, मेरे पैर नहीं उठते, मगर मेरा जाना ज़रूरी है।
तुम्हे जगाऊँगी तो तुम जाने न दोगे।
आह कैसे जाऊं, अपने प्यारे पति को कैसे छोडूँ! किस्मत मुझसे यह आनन्द का घर छुड़वा रही है।
मुझे बेवफ़ा न कहना, मै तुमसे फिर कभी मिलूंगी।
मै जानती हूँ कि तुमने मेरे लिए यह सब-कुछ त्याग दिया है।
मगर तुम्हारे लिए ज़िन्दगी में बहुत-कुछ उम्मीदे हैं ।
मैं अपनी मुहब्बत की धुन में तुम्हें उन उम्मीदो से क्यों दूर रक्खूँ! अब तुमसे जुदा होती हूँ।
मेरी सुध मत भूलना।
मैं तुम्हें हमेशा याद रखूगीं।
यह आनन्द के दिन कभी न भूलेंगे।
क्या तूम मुझे भूल सकोगे?
तुम्हारी प्यारी
रम्भा
.
मगनदास को दिल्ली आए हुए तीन महीने गुज़र चुके हैं।
इस बीच उसे सबसे बड़ा जो निजी अनुभव हुआ वह यह था कि रोज़ी की फ़िक्र और धन्धों की बहुतायत से उमड़ती हुई भावनाओं का ज़ोर कम किया जा सकता है।
ड़ेढ साल पहले का बफ़िक्र नौजवान अब एक समझदार और सूझ-बूझ रखने वाला आदमी बन गया था।
सागर घाट के उन कुछ दिनों से उसे रिआया की इन तकलीफ़ों का निजी ज्ञान हो गया था जो कारिन्दों और मुख़्तारो की सख़्तियों की बदौलत उन्हे उठानी पड़ती है।
उसने उसे रियासत के इन्तजाम में बहुत मदद दी और गो कर्मचारी दबी जबान से उसकी शिकायत करते थे।
और अपनी किस्मत और ज़माने के उलट-फेर को कोसते थे मगर रिआया ख़ुश थी।
हाँ, जब वह सब धंधों से फुरसत पाता तो एक भोली- भाली सूरतवाली लड़की उसके ख़याल के पहलू में आ बैठती और थोड़ी देर के लिए सागर घाट का वह हरा-भरा झोपड़ा और उसकी मस्तियाँ आँखों के सामने आ जातीं।
सारी बाते एक सुहाने सपने की तरह याद आ आकर उसके दिल को मसोसने लगतीं लेकिन कभी-कभी ख़ुद-बख़ुद उसका ख्याल इन्दिरा की तरफ भी जा पहुँचता गो उसके दिल मे रम्भा की वही जगह थी मगर किसी तरह उसमें इन्दिरा के लिए भी एक कोना निकल आया था।
जिन हालातो और आफ़तो ने उसे इन्दिरा से बेजार कर दिया था वह अब रुख़सत हो गयी थीं।
अब उसे इन्दिरा से कुछ हमदर्दी हो गयी ।
अगर उसके मिजाज में घमण्ड है, हुकूमत है, तकल्लुफ़ है, शान है तो यह उसका कसूर नहीं, यह रईसज़ादो की आम कमजोरियां है, यही उनकी शिक्षा है।
वे बिलकुल बेबस और मज़बूर है।
इन बदते हुए और संतुलित भावों के साथ जहाँ वह बेचैनी के साथ रम्भा की याद को ताज़ा किया करता था वहाँ इन्दिरा का स्वागत करने और उसे अपने दिल में जगह देने के लिए तैयार था।
वह दिन दूर नहीं था जब उसे उस आजमाइश का सामना करना पड़ेगा।
उसके कई आत्मीय अमीराना शान-शौकत के साथ इन्दिरा को विदा कराने के लिए नागपुर गए हुए थे।
मगनदास की तबियत आज तरह-तरह के भावो के कारण, जिनमें प्रतीक्षा और मिलन की उत्कंठा विशेष थी, उचाट-सी हो रही थी।
जब कोई नौकर आता तो वह सम्हल बैठता कि शायद इन्दिरा आ पहुँची आखिर शाम के वक़्त जब दिन और रात गले मिले रहे थे, जनानखाने में ज़ोर-शोर से गाने की आवाज़ों ने बहू के पहुँचने की सूचना दी।
सुहाग की सुहानी रात थी।
दस बज गये थे।
खुले हुए हवादार सहन में चांदनी छिटकी हुई थी, वह चांदनी जिसमें नशा है, आरजू है और खिंचाव है।
गमलों में खिले हुए गुलाब और चम्पा के फूल चांद की सुनहरी रोशनी में ज़्यादा गम्भीर ओर ख़ामोश नज़र आते थे।
मगनदास इन्दिरा से मिलने के लिए चला।
उसके दिल से लालसाएँ ज़रूर थीं मगर एक पीड़ा भी थी।
दर्शन की उत्कण्ठा थी मगर प्यास से खोली।
मुहब्बत नही, प्राणों का खिंचाव था जो उसे खींचे लिए जाता था।
उसके दिल में बैठी हुई रम्भा शायद बार-बार बाहर निकलने की कोशिश कर रही थी।
इसीलिए दिल में धड़कन हो रही थी।
वह सोने के कमरे के दरवाज़े पर पहुचा ।
रेशमी पर्दा पड़ा हुआ था।
उसने पर्दा उठा दिया अन्दर एक औरत सफेद साड़ी पहने खड़ी थी।
हाथ में चन्द खूबसूरत चूड़ियों के सिवा उसके बदन पर एक जेवर भी न था।
ज्योंही पर्दा उठा और मगनदास ने अन्दर क़दम रक्खा वह मुस्कराती हुई उसकी तरफ बढ़ी ।
मगनदास ने उसे देखा और चकित होकर बोला-- रम्भा! और दोनो प्रेमावेश से लिपट गये।
दिल में बैठी हुई रम्भा बाहर निकल आई थी।
साल भर गुज़रने के वाद एक दिन इन्दिरा ने अपने पति से कहा।
क्या रम्भा को बिलकुल भूल गये? कैसे बेवफ़ा हो! कुछ याद है, उसने चलते वक़्त तुमसे क्या बिनती की थी?
मगनदास ने कहा-- ख़ूब याद है।
वह आवाज़ भी कानों में गूँज़ रही है।
मैं रम्भा को भोली–भाली लड़की समझता था।
यह नहीं जानता था कि यह त्रिया-चरित्र का जादू है।
मै अपनी रम्भा को अब भी इन्दिरा से ज़्यादा प्यार करता हूं।
तुम्हे डाह तो नहीं होती?
इन्दिरा ने हँसकर जवाब दिया-- डाह क्यों हो।
तुम्हारी रम्भा है तो क्या मेरा मगनसिहं नहीं है।
मैं अब भी उस पर मरती हूं।
दूसरे दिन दोनों दिल्ली से एक राष्ट्रीय समारोह में शरीक होने का बहाना करके रवाना हो गए और सागर घाट जा पहुँचें।
वह झोपड़ा, वह मुहब्बत का मन्दिर, वह प्रेम भवन फूलों और हरियाली से लहरा रहा था।
चम्पा मालिन उन्हें वहाँ मिली।
गांव के ज़मींदार उनसे मिलने के लिए आये।
कई दिन तक फिर मगनसिह को घोड़े निकालने पडें ।
रम्भा कुँए से पानी लाती खाना पकाती।
फिर चक्की पीसती और गाती।
गाँव की औरते फिर उससे अपने कुर्ते और बच्चो की लेसदार टोपियां सिलवाती हैं।
हाँ, इतना ज़रूर कहतीं हैं कि उसका रंग कैसा निखर आया है, हाथ पाँव कैसे मुलायम पड़ गए हैं ।
किसी बड़े घर की रानी मालूम होती है।
मगर स्वभाव वही है, वही मीठी बोली है।
वही मुरौवत, वही हँसमुख चेहरा।
इस तरह एक हफ़्ता इस सरल और पवित्र जीवन का आनन्द उठाने के बाद दोनों दिल्ली वापस आए और अब दस साल गुज़रने पर भी साल में एक बार उस झोपड़े के नसीब जागते हैं।
वह मुहब्बत की दीवार अभी तक उन दोनों प्रेमियों को अपनी छाया में आराम देने के लिए खड़ी है।

लेखक को इलाहाबाद मे एक बार ताँगे मे लम्बा सफर करने का संयोग हुआ।
तांगे वाले मियां जम्मन बड़े बातूनी थे।
उनकी उम्र पचास के करीब थी, उनकी बड़ से रास्ता इस आसानी से तस हुआ कि कुछ मालूम ही न हुआ।
मै पाठकों के मनोरंजन के लिए उनकी जीवन और बड़ पेश करता हूं।
जुम्मन—कहिए बाबूजी, तांगा…वह तो इस तरफ देखते ही नहीं, शायद इक्का लेंगे।
मुबारक।
कम खर्च बालानशीन, मगर कमर रह जायगी बाबूजी, सडक खराब है, इक्के मे तकलीफ होगी।
अखबार मे पढ़ा होगा कल चार इक्के इसी सड़क पर उलट गये।
चुंगी (म्युनिस्पिलटी) सलामत रहे, इक्के बिल्कुल बन्द हो जायेगें।
मोटर, जारी तो सड़क खराब करे और नुकसान हो हम गरीब इक्केवालों का।
कुछ दिनों मे हवाई जहाज मे सवारियां चलेंगी, तब हम इक्केवालों कों सड़क मिल जायेगी।
देखेंगे उस वक्त इन लारियों को कौन पूछेता है, आजायबघरों मे देखने को मिले तो मिलें।
अभी तो उनके दिमाग ही नही मिलते।
अरे साहब, रास्ता निकलना दुश्वार कर दिया है, गोया कुल सड़क उन्ही के वास्ते है और हमारे वास्ते पटरी और धूल! अभी ऐठतें है, हवाई जहाजों को आने दीजिए।
क्यो हूजुर, इन मोटर वाले की आधी आमदनी लेकर सरकार सड़क की मरम्मत मे क्यों नही खर्च करती? या पेट्रोल पर चौगुना टैक्स लगा दे।
यह अपने को टैक्सी कहते है, इसके माने तो टैक्स देने वाले है।
ऐ हुजूर, मेरी बुढिया कहती है इक्का छोड़ तांगा लिया, मगर अब तांगे मे भी कुछ नही रहा, मोटर लो।
मैने जवाब दिया कि अपने हाथ-पैर की सवारी रखोगी या दूसरे के।
बस हुजूर वह चुप हे गयी।
और सुनिए, कल की बात है कल्लन ने मोटर चलाया, मियां एक दरख्त से टकरागये, वही शहीद हो गये।
एक बेवा और दस बच्चे यतीम छोड़े।
हुजूर, मै गरीब आदमी हूं, अपने बच्चों को पाल लेता हूं, और क्या चाहिए।
आज कुछ कम चालीस साल से इक्केवानी करता हूं, थोड़े दिन और रहे वह भी इसी तरह चाबुक लिये कट जायेगें।
फिर हुजूर देखें, तो इक्का, तांगा और घोड़ा गिरे पर भी कुछ-न-कुछ दे ही जायेगा।
बरअक्स इसके मोटर बन्द हो जाय तो हुजूर उसका लोहा दो रूपये मे भी कोई न लेगा।
हुजूर घोड़ा घोड़ा ही है, सवारियां पैदल जा रही है, या हाथी की लाश खीचं रही है।
हुजूर घोड़े पर हर तरह का काबू और हर सूरत मे नफा।
मोटर मे कोई आराम थोड़े ही है।
तांगे मे सवारी भी सो रही है, हम भी सो रहे है और घोड़ा भी सो रहा है मगर मंजिल तय हो रही है।
मोटर के शारे से तो कान के पर्दे फटते है और हांकने वाले को तो जैस चक्की पीसना पड़ता है।
ऐ हुजूर, औरतों भी इक्के-तांगे को बड़ी बेदर्दी से इस्तेमाल करती है।
कल की बात है, सात-आठ औरते आई और पूछने लगी कि तिरेबेनी का क्यो लोगे।
हुजूर निर्ख तो तय है, कोई व्हाइटवे की दुकान तो है नहीं कि साल मे चार बार सेल हो।
निर्ख से हमारी मजदूरी चुका दो और दुआए लो।
यों तो हुजूर मालिक है, चाहें एक बर कुछ न दें मगर सरकार, औरतें एक रूपए का काम हे तो आठ ही आना देती हैं।
हुजूर हम तो साहब लोगों का काम करते है।
शरीफ हमशा शरीफ रहते है ओर हुजूर औरत हर जगह औरत ही रहेगी।
एक तो पर्दे के बहाने से हम लोग हटा दिए जाते है।
इक्के-तांगे मे दर्जनों सवरियां और बच्चे बैठ जाते है।
एक बार इक्के की कमानी टूटी तो उससे एक न दो पूरी तेरह औरते निकल आई।
मै गरीब आदमी मर गयां।
हुजूर सबको हैरत होती है कि किस तरह ऊपर नीचें बैठ लेती है कि कैची मारकर बैठती है।
तांगे मे भी जान नही बचती।
दोनों घुटनो पर एक-एक बच्चा को भी ले लेती है।
इस तरह हुजूर तांगे के अन्दर सर्कस का-सा नक्शा हो जाता है।
इस पर भी पूरी-पूरी मजदूरी यह देना जानती ही नहीं।
पहले तो पर्दे को जारे था।
मर्दो से बातचीत हुई और मजदूरी मिल गई।
जब से नुमाइश हुई, पर्दा उखड गया और औरतें बाहन आने-जानें लगी।
हम गरीबों का सरासर नुकसान होता है।
हुजूर हमारा भी अल्लाह मालिक है।
साल मे मै भी बराबर हो रहता हूं।
सौ सुनार की तो एक लोहार की भी हो जाती है।
पिछले महीने दो घंटे सवारी के बाद आठ आने पैसे देकर बी अन्दर भागीं।
मेरी निगाह जो तांगे पर पड़ी तो क्या देखताहूं कि एक सोने का झुमका गिरकर रह गया।
मै चिल्लाया माई यह क्या, तो उन्होने कहा अब एक हब्बा और न मिलेग और दरवाजा बन्द।
मै दो-चार मिनट तक तो तकता रह गया मगर फिर वापस चला आया।
मेरी मजूदरी माई के पास रही गई और उनका झुमका मेरे पास।
कल की बात है, चार स्वाराजियों न मेरा तांगा किया, कटरे से स्टेशन चले, हुकुम मिला कि तेज चलों।
रास्ते-भर गांधीजी की जय! गांधीजी की जय! पुकारते गए।
कोई साहब बाहर से आ रहे थे और बड़ी भीड़े और जुलूस थे।
कठपुतली की तरह रास्ते-,भर उछलते-कूदते गए।
स्टेशन पहुचकर मुश्किल से चार आने दिए।
मैने पूर किराया मांगा, मगर वहां गांधी जी की जय! गांधी जी की जय के सिवाय क्या था! मै चिल्लाया मेरा पेट! मेरा पेट! मेरातांगा थिएटर का स्टेज था, आप नाचे-कूदे और अब मजदूरी नी देते! मगर मै चिल्लाता ही रहा, वह भीड़ मे गायब हो गए।
मै तो समझता हू कि लोग पागल हो गए है, स्वराज मांगते है, इन्ही हरकतों पर स्वराज मिलेगा! ऐ हुजूर अजब हवा चल रही है।
सुधर तो करते नही, स्वराज मांगते है।
अपने करम तो पहले दुरूस्त होले।
मेरे लड़के को बरगलाया, उसने सब कपड़े इकटठे किए और लगा जिद करने कि आग लाग दूंगा।
पहले तो मैने समझाया कि मै गरीब आदमी हूं, कहा से और कपड़े लाऊंगा, मगर जब वह न माना तो मैने गिराकर उसको खूब मारा।
फिर क्या था होश ठिकाने हो गए।
हुजूर जब वक्त आएगा तो हमी इक्के-तांगेवाला स्वराज हांककर लांएगे।
मोटर पर स्वराज हर्गिज न आएगा।
पहले हमको पूरी मजदूरी दो फिर स्वराज मांगो।
हुजूर औरते तो औरतें हम उनसे न जबान खोल सकते है न कुछ कह सकते है, वह जो कुछ दे देती है, लेना पड़ता है।
मगर कोई-कोई नकली शरीफ लोग औरतो के भी कान काटते है।
सवार होने से पहले हमारे नम्बर देखते है, अगर कोई चील रास्ते मे उनकी लापरवाही से गिर जाय तो वह भी हमारे सिर ठोकते है और मजा यह कि किराया कम दे तो हम उफ न करें।
एक बार का जिक्र सुनिए, एक नकली वेल-वेल करके लाट साहब के दफ्तर गए, मुझको बाहर छोड़ा और कहां कि एक मिनट मे आते है, वह दिन है कि आज तक इन्तजार ही कर रहा हूं।
अगर यह हजरत कही दिखाई दिये तो एक बार तो दिल खोलकर बदला ले लूंगा फिर चाहे जो कुछ हो।
अब न पहले के-से मेहरबान रहे न पहले की-सी हालत।
खुदा जाने शराफत कहां गायब हो गई।
मोटर के साथ हवा हुई जाती है।
ऐ हुजूर आप ही जैसे साहब लोग हम इक्केवालों की कद्र करते थे, हमसें भी इज्जत पेश आते थे।
अब वह वक्त है कि हम लोग छोटे आदमी है, हर बात पर गाली मिलती है, गुस्सा सहना पड़ता है।
कल दो बाबू लोग जा रहे थे, मैने पूछा, तांगा…तो एक ने कहा, नही हमको जल्दी है।
शायद यह मजाक होगां।
आगे चलकर एक साहब पूछते है कि टैक्सी कहां मिलेगी? अब कहिए यह छोटा शहर है, हर जगह जल्द से जल्द हम लोग पहुचा देते है।
इस पर भी हमीं बतलाएं किटैक्सी कहां मिलेगी।
अन्धेरे है अन्धेरे! खयाल तो कीजिए यह नन्ही सी जान घोड़ों की, हम और हमारे बाल-बच्चे और चौदह आने घंटा।
हुजूर, चौदह आने मे तो घोड़ी को एक कमची भी लगाने को जी नही चाहता।
हुजूर हमें तो कोई चौबीस घंटे के वास्ते मोल ले ले।
कोई-कोई साहब हमीं से नियारियापन करते है।
चालीस साल से हुजूर, यहीकाम कर रहा हूं।
सवारी को देखा और भांप गए कि क्या चाहते है।
पैसा मिला और हमारी घोड़ी के पर निकल आए।
एक साहब ने बड़े तूम-तड़ाक के बाद घंटों के हिसाब से तांगा तय किया और वह भी सरकारी रेट से कम।
आप देखे कि चुंगी ही ने रेट मुकर्रर करते वक्त जान निकाल ली है लेकिन कुछ लोग बगैर तिलों के तेल निकालना चाते है।
खैर मैने भी बेकारी मे कम रेट ही मान लिया।
फिर जनाब थोड़ी दूर चलकर हमारातांगा भी जनाजे की चाल चलने लगा।
वह कह रहे है कि भाई जरा तेज चलो, मै कहता हूं कि रोज का दिन है, घोड़ी का दम न टूटे।
तब वह फरमाते है, हमें क्या तुमहार ही घंटा देर मे होगा।
सरकार मुझे तो इसमें खुशी है आप ही सवार रहे और गुलाम आपको फिराता रहे।
लाट साहब के दफ्तरमें एक बड़े बाबू थे।
कटरे मे रहते थे।
खुदा झूठ न बुलवाए उनकी कमर तीन गज से कम न होगी।
उनको देखकर इक्के-तांगेवाले आगे हट जाते थे।
कितने ही इक्के वह तोड़ चुक थे।
इतने भारी होने पर भी इस सफाई से कूदते थे कि खुद कभी चोट न खाई।
यह गुलाम ही कि हिम्मत थी कि उनको ले जाता था।
खुदा उनको खुश रक्खे, मजदूरी भी अच्छी देते थे।
एक बार मै ईंदू का इक्का लिए जा रहा था, बाबू मिल गए और कहा कि दफ्तर तक पहुचा दोगे? आज देर हो गई है, तुम्हारे घोड़े मे सिर्फ ढाचां ही रह गया है।
मैने जवाब दिया, यह मेरा घोड़ा नही है, हुजूर तो डबल मजदूरी देते है, हुकूम दे तो दो इक्के एक साथ बांध लू और फिर चलूं।
और सुनिए, एक सेठजी ने इक्का भाड़ा किया।
सब्जी मंडी से सब्जीवगैरह ली और भगाते हुए स्टेशन आए।
इनाम की लालच मे मै घोड़ी पीटता लाया।
खुदाजानता है, उस रोज जानवर पर बड़ी मार पड़ी।
मेरे हाथ दर्द करने लगे।
रेल का वक्त सचमुच बहुत ही तंग था।
स्टेशन पर पहूचें तो मेरे लिए वही चवन्नी।
मै बोला यह क्या? सेठ जी कहते है, तुम्हारा भाड़ा तख्ती दिखाओ।
मैने कहा देर करे आप और मेरा घोड़ा मुफ्त पीटा जाय।
सेठती जवाब देते है कि भई तुम भी तो जल्दी फरागत पा गए और चोट तुम्हारे तो लगी नही।
मैने कहा कि महाराज इस जानवर पर तो दया किजीए।
तब सेठजी ढीले पड़े और कहां, हां इस गरीब का जरूर लिहाज होना चाहिए और अपनी टोकरी से चार पत्ते गोभी के निकाले और घोड़ी को खिलाकर चल दिए।
यह भी शायद मजाक होगां मगर मै गरीब मुफ्त मरा।
उस वक्त से घोड़ी का हाजमा बदल गया।
अजब वक्त आ गा है, पब्लिक अब दूसरों का तोलिहाज ही नही करती।
रंग-ढ़ग तौर-तरीका सभी कुछ बदल गए है।
जब हम अपनी मजदूरी मांगते है तो जवाब मिलता है कि तुम्हारी अमलदारी है, खुली सड़क पर लूट लो! अपने जानवरो को सेठजी हलुआ-जलेबी खिलाएगें, मगर हमारी गर्दन मारेगें।
कोई दिन थे, कि हमको किराये के अलावा मालपूर भी मिलते थे।
अब भी इस गिरे जमाने मे भी कभी-कभी शरीफ रईस नजर आ ही जाते है।
एक बार का जिक्र सुनिए, मेरे तांगे मे सवांरिया बैठी।
कश्मीरी होटल से निकलकर कुछ थोड़ी-सी चढ़ी थी।
कीटगंज पहुचकर सामने वाले ने चौरास्ता आने से पहले ही चौदह आने दिये और उतर गया।
फिर पिछली एक सवारी ने उतरकर चौदह आने दिए।
अब तीसरी उतरती नही।
मैने कहा कि हजरत चौराहा आ गया।
जवाब नदारद।
मैने कहा कि बाबू इन्हे भी उतार लो।
बाबू ने देखा-भाला मगर वह नशे मे चूर है उतार कौन! बाबू बोले अब क्या करें।
मैने कहा—क्या करोगे।
मामला तो बिल्कुल साफ है।
थाने जाइए और अगर दस मिनट मे काई वारिस ने पैदा हो तो माल आपका।
बस हुजूर, इस पेश मे भी नित नये तमाशे देखने मे आते है।
इन आखों सब कुछ देखा है हुजूर।
पर्दे पड़ते थे, जाजिमें बांधी जाती थी, घटाटोप लगाये जाते थे, तब जनानी सवारियां बैठती थी।
अब हुजूर अजब हालत है, पर्दा गया हवा के बहाने से।
इक्का कुछ सुखो थोड़ा ही छोड़ा है।
जिसको देखो यही कहता थाकि इक्का नही तांगा लाओं, आराम को न देखा।
अब जान को नही देखते और मोटर-मोटर, टैक्सी-टैक्सी पुकारते है।
हुजूर हमें क्या हम तो दो दिन के मेहमान है, खुदा जो दिखायेगा, देख लेगें।

अंधेरी रात है, मूसलाधार पानी बरस रहा है।
खिड़कियों पर पानीके थप्पड़ लग रहे हैं।
कमरे की रोशनी खिड़की से बाहर जाती है तो पानी की बड़ी-बड़ी बूंदें तीरों की तरह नोकदार, लम्बी, मोटी, गिरती हुई नजर आ जाती हैं।
इस वक्त अगर घर में आग भी लग जाय तो शायद मैं बाहर निकलने की हिम्मत न करूं।
लेकिन एक दिन जब ऐसी ही अंधेरी भयानक रात के वक्त मैं मैदान में बन्दूक लिये पहरा दे रहा था।
उसे आज तीस साल गुजर गये।
उन दिनों मैं फौज में नौकर था।
आह! वह फौजी जिन्दगी कितने मजे से गुजरती थी।
मेरी जिन्दगी की सबसे मीठी, सबसे सुहानी यादगारें उसी जमाने से जुड़ी हुई हैं।
आज मुझे इस अंधेरी कोठरी में अखबारों के लिए लेख लिखते देखकर कौन समझेगा कि इस नीमजान, झुकी हुई कमरवाले खस्ताहाल आदमी में भी कभी हौसला और हिम्मत और जोश का दरिया लहरे मारता था।
क्या-क्या दोस्त थे जिनके चेहरों पर हमेशा मुसकराहट नाचती रहती थी।
शेरदिल रामसिंह और मीठे गलेवाले देवीदास की याद क्या कभी दिल से मिट सकती है? वह अदन, वह बसरा, वह मिस्त्र; बस आज मेरे लिए सपने हैं।
यथार्थ है तो यह तंग कमरा और अखबार का दफ्तर।
हां, ऐसी ही अंधेरी डरावनी सुनसान रात थी।
मैं बारक के सामने बरसाती पहने हुए खड़ा मैग्जीन का पहरा दे रहा था।
कंधे पर भरा हुआ राइफल था।
बारक के से दो-चार सिपाहियों के गाने की आवाजें आ रही थीं, रह-रहकर जब बिजली चमक जाती थी तो सामने के ऊंचे पहाड और दरख्त और नीचे का हराभरा मैदान इस तरह नजर आ जातेथे जैसे किसी बच्चे की बड़ी-बड़ी काली भोली पुतलियों में खुशी की झलक नजर आ जाती है।
धीरे-धीरे बारिश ने तुफानी सूरत अख्तियार की।
अंधकार और भी अंधेरा, बादल की गरज और भी डरावनी और बिजली की चमक और भी तेज हो गयी।
मालूम होता था प्रकृति अपनी सारी शक्ति से जमीन को तबाह कर देगी।
यकायक मुझे ऐसा मालूम हुआ कि मेरे सामने से किसी चीज की परछाई-सी निकल गयी।
पहले तो मुझे खयाल हुआ कि कोई जंगली जानवर होगा लेकिन बिजली की एक चमक ने यह खयाल दूर कर दिया।
वह कोई आदमी था, जो बदन को चुराये पानी में भिगता हुआ एक तरफ जा रहा था।
मुझे हैरत हुई कि इस मूलसाधार वर्षा में कौन आदमी बारक से निकल सकता है और क्यों? मुझे अब उसके आदमी होने में कोई सन्देह न था।
मैंने बन्दूक सम्हाल ली और फोजी कायदे के मुताबिक पुकारा—हाल्ट, हू कम्स देअर? फिर भी कोई जवाब नहीं।
कायदे के मुताबिक तीसरी बार ललकारने पर अगर जवाब न मिले तो मुझे बन्दूक दाग देनी चाहिए थी।
इसलिए मैंने बन्दूक हाथ में लेर खूब जोर से कड़ककर कहा—हाल्ट, हू कम्स देअर? जवाब तो अबकी भी न मिला मगर वह परछाई मेरे सामने आकर खड़ी हो गई।
अब मुझे मालूम हुआ कि वह मर्द नहीं औरत है।
इसके पहले कि मैं कोई सवाल करूं उसने कहा—सन्तरी, खुदा के लिए चुप रहो।
मैं हूं लुईसा।
मेरी हैरत की कोई हद न रही।
अब मैंने उस पहचान लिया।
वह हमारे कमाण्डिंग अफसर की बेटी लुईसा ही थी।
मगर इस वक्त इस मूसलाधार मेह और इस घटाटोप अंधेरे में वह कहां जा रही है? बारक में एक हजार जवान मौजूद थे जो उसका हुक्म पूरा कर सकते थे।
फिर वह नाजुकबदन औरत इस वक्त क्यों निकली और कहां के लिए निकली? मैंने आदेश के स्वर में पूछा—तुम इस वक्त कहां जा रही हो?
लुईसा ने विनती के स्वर में कहा—माफ करो सन्तरी, यह मैं नहीं बता सकती और तुमसे प्रार्थना करती हूं यह बात किसी से न कहना।
मैं हमेशा तुम्हारी एहसानमन्द रहूंगी।
यह कहते-कहते उसकी आवाज इस तरह कांपने लगी जैसे किसी पानी से भरे हुए बर्तन की आवाज।
मैंने उसी सिपाहियाना अन्दाज में कहा—यह कैसे हो सकता है।
मैं फौज का एक अदना सिपाही हूं।
मुझे इतना अख्तियार नहीं।
मैं कायदे के मुताबिक आपको अपने सार्जेन्ट के सामने ले जाने के लिए मजबूर हूं।
लेकिन क्या तुम नहीं जानते कि मैं तुम्ळारे कमाण्डिंग अफसर की लड़की हूं?
मैंने जरा हंसकर जवाब दिया—अगर मैं इस वक्त कमाण्डिंग अफसर साहब को भी ऐसी हालम में देखूं तो उनके साथ भी मुझे यही सख्ती करनी पड़ती।
कायदा सबके लिए एक-सा है और एक सिपाही को किसी हालत में उसे तोड़ने का अख्तियार नही है।
यह निर्दय उत्तर पाकर उसने करुणा स्वर में पूछा—तो फिर क्या तदबीर है?
मुझे उस पर रहम तो आ रहा था लेकिन कायदों की जंजीरों में जकड़ा हुआ था।
मुझे नतीजे का जरा भी डर न था।
कोर्टमार्शल या तनज्जुली या और कोई सजा मेरे ध्यान में न थी।
मेरा अन्त:करण भी साफ था।
लेकिन कायदे को कैसे तोडूं।
इसी हैस-बैस में खड़ा था कि लुईसाने एक कदम बढ़कर मेरा हाथ पकड़ लिया और निहायत पुरदर्द बेचैनी के लहाजे में बोली—तो फिर मैं क्या करूं?
ऐसा महसूस हो रहा था कि जैसे उसका दिल पिघला जा रहा हो।
मैं महसूस कर रहा था कि उसका हाथ कांप रहा था।
एक बार जी में आया जाने दूं।
प्रेमी के संदेश या अपने वचन की रक्षा के सिवा और कौन-सी शक्ति इस हालत में उसे घर से निकलने पर मजबूर करती? फिर मैं क्यों किसी की मुहब्बत की राह का काटा बनूं।
लेकिन कायदे ने फिर जबान पकड़ ली।
मैंने अपना हाथ छुड़ाने की कोशिश न करके मुंह फेरकर कहा—और कोई तदबीर नहीं है।
मेरा जवाब सुनकर उसकी पकड़ ढीली पड़ गई कि जैसे शरीर में जान न हो पर उसने अपना हाथ हटाया नहीं, मेरे हाथ को पकड़े हुए गिड़गिड़ा कर बोली—संतरी, मुझ पर रहम करो।
खुदा के लिए मुझ पर रहम करों मेरी इज्जत खाक में मत मिलाओ।
मैं बड़ी बदनसीब हूं।
मेरे हाथ पर आंसूओं के कई गरम कतरे टपक पड़े।
मूसलाधार बारिश का मुझ पर जर्रा-भर भी असर न हुआ था लेकिन इन चन्द बूंदों ने मुझे सर से पांव तक हिला दिया।
मैं बड़े पसोपेश में पड़ गया।
एक तरफ कायदे और कर्ज की आहनी दीवार थी, दूसरी तरफ एक सुकुमार युवती की विनती-भरा आग्रह।
मैं जानता था अगर उसे सार्जेण्ट के सिपुर्द कर दूंगा तो सवेरा होते ही सारे बटालिन में खबर फैल जाएगी, कोर्टमार्शल होगा, कमाण्डिंग अफसर की लड़की पर भी फौज का लौह कानून कोई रियायत न कर सकेगा।
उसके बेरहम हाथ उस पर भी बेदर्दी से उठेंगे।
खासकर लड़ाई के जमाने में।
और अगर इसे छोड़ दूं तो इतनी ही बेदर्दी से कानूने मेरे साथ पेश आयेगा।
जिन्दगी खाक में मिल जायेगी।
कौन जाने कल जिन्दा भी रहूं या नहीं।
कम से कम तनज्जुली तो होगी ही।
भेद छिपा भी रहे तो क्या मेरी अन्तरात्मा मुझे सदा न धिक्कारेगी? क्या मैं फिर किसी के सामने इसी दिलेर ढंग से ताक सकूंगा? क्या मेरे दिल में हमेशा एक चोर-सा न समाया रहेगा?
लुईसा बोल उठी—सन्ती!
विनती का एक शब्द भी उसके मुंह से न निकला।
वह अब निराशा की उस सीमा पर पहुंच चुकी थी जब आदमी की वाक्शक्ति अकेले शब्दों तक सीमित हो जाती है।
मैंने सहानुभूति के स्वर मे कहा—बड़ी मुश्किल मामला है।
सन्तरी, मेरी इज्जत बचा लो।
मेरे सामर्थ्य में जो कुछ है वह तुम्हारे लिए करने को तैयार हूं।
मैंने स्वाभिमानपूर्वक कहा—मिस लुईसा, मुझे लालच न दीजिए, मैं लालची नहीं हूं।
मैं सिर्पु इसलिए मजबूर हूं कि फौजी कानून को तोड़ना एक सिपाही के लिए दुनिया में सबसे बड़ा जुर्म है।
क्या एक लड़की के सम्मान की रक्षा करना नैतिक कानून नहीं है? क्या फौजी कानून नैतिक कानून से भी बड़ा है? लुईसाने जरा जोश में भरकर कहा।
इस सवाल का मेरे पास क्या जवाब था।
मुझसे कोई जवाब न बन पड़ा।
फौजी कानून अस्थाई, परिवर्तनशील होता है, परिवेश के अधीन होता है।
नैतिक कानून अटल और सनातन होता है, परिवेश से ऊपर।
मैंने कायल होकर कहा—जाओ मिस लुईसा, तुम अब आजाद हो, तुमने मुझे लाजवाब कर दिया।
मैं फौजी कानून तोड़कर इस नैतिक कर्त्तव्य को पूरा करूंगा।
मगर तुमसे केवल वही प्रार्थना है कि आगे फिर कभी किसी सिपही को नैतिक कर्त्तव्य का उपदेश न देना क्योंकि फौजी कानून फौजी कानून है।
फौज किसी नैतिक, आत्मिक या ईश्वरीय कानून की परवाह नहीं करता।
लुईसा ने फिर मेरा हाथ पकड़ लिया और एहसान में डूबे हुए लहजे में बोली—सन्तरी, भगवान् तुम्हें इसका फल दे।
मगर फौरन उसे संदेह हुआ कि शायद यह सिपाही आइन्दा किसी मौके पर यह भेद न खोल दे इसलिए अपने और भी इत्मीनान के खयाल से उसने कहा—मेरी आबरू अब तुम्हारे हाथ है।
मैंने विश्वास दिलाने वाले ढंग से कहा—मेरी ओर से आप बिल्कुल इत्मीनान रखिए।
कभी किसी से नहीं कहोगे न? 
कभी नहीं।
कभी नहीं? 
हां, जीते जी कभी नहीं।
अब मुझे इत्मीनान हो गया, सन्तरी।
लुईसा तुम्हारी इस नेकी और एहसान को मौत की गोद में जाते वक्त भी न भूलेगी।
तुम जहां रहोगे तुम्हारी यह बहन तुम्हरे लिए भगवान से प्रार्थना करती रहेगी।
जिस वक्त तुम्हें कभी जरुरत हो, मेरी याद करना।
लुईसा दूनिया के उस पर्द पर होगी तब भी तुम्हारी खिदमत के लिए हाजिर होगी।
वह आज से तुम्हें अपना भाई समझती है।
सिपाही की जिन्गी में ऐसे मौके आते हैं, जब उसे एक खिदमत करने वाली बहन की जरुरत होती है।
भगवान न करे तुम्हारी जिन्दगी में ऐसा मौका आयें लेकिन अगर आयें तो लुईसा अना फर्ज अदा करने में कभी पीछे न रहेगी।
क्या मैं अपने नेकमिजाज भाई का नाम पूछ सकती हूं? 
बिजली एक बार चमक उठी।
मैंने देखा लुईसा की आंखों में आंसू भरे हुए हैं।
बोला-लुईसाख् इन हौसला बढ़ाने वाली बातों के लिए मैं तुम्हारा ह्रदय से कृतज्ञ हूं।
लेकिन मैं जो कुछ कर रहर हूं, वह नैतिकता औरहमदर्दी के नाते कर रहा हूं।
किसी इनाम की मुझे इच्छा नहीं है।
मेरा नाम पूछकर क्या करेगी? 
लुईसा ने शिकायत के स्वर में कहा-क्या बहन के लिए भाई का नाम पूछना भी फौजी कानून के खिलाफ है? 
इन शब्द में कुछ ऐसी सच्चाई, कुछ ऐस प्रेम, कुछ ऐसा अपनापन भरा हुआ था, कि मेरी आंखों मे बरबस ऑंसू भर आये।
बोला—नहीं लुईसा, मैं तो सिर्फ यही चाहता हूं कि इस भाई जैसे सलूक में स्वार्थ की छाया भी न रहने पाये।
मेरा नाम श्रीनाथ सिंह है।
लुईसा ने कृतज्ञता व्यक्त करने के तौर पर मेरा हाथ धीरे से दबाया और थैक्स कहकर चली गई।
अंधेरे के कारण बिल्कुल नजर न आया कि वह कहां गई और न पूछना ही उचित था।
मैं वहीं खड़ा-खड़ा इस अचानक मुलाकात के पहलुओं को सोचता रहा।
कमाण्डिंग अफसर की बेटी क्या एक मामूली सिपाही को और वह भी जो काल आदमी हो, कुत्ते से बदत्तर नहीं समझती? मगर वही औरत आज मेरे साथ भाई का रिश्ता कायम करके फूली नहीं समाती थी।
इ
सके बाद कई साल बीत गये।
दुनिया में कितनी ही क्रान्तियां हो गई।
रुस की जारशाही मिट गई, जर्मन को कैसर दुनिया के स्टेज से हमेशा के लिए बिदा हो गया, प्रातंत्र की एक शताब्दी में जितना उन्नती हुई थी, उतनी इन थोड़े-से सालों में हो गई।
मेरे जीवन में भी कितने ही परिर्वतन हुए।
एक टांग युद्ध के देवता की भेंट हो गई, मामूली से लेफ्टिनेंट हो गया।
एक दिन फिर ऐसी चमक और गरज की रात थी।
मैं क्वार्टर मैं बैठ हुआ कप्तान नाक्स और लेफ्टिनेंट डाक्टर चन्द्रसिंह से इसी घटना की चर्चा कर रहा था जो दस-बारह साल पहले हुई थी, सिर्फ लुईसा का नाम छिपा रखा था।
कप्तान नाक्स को इस चर्चा में असाधरण आनन्द आ रहा था।
वह बार-बार एक-एक बात पूछता और घटना क्रम मिलाने के लिए दुबारा पूछता था।
जब मैंने आखिर में कहा कि उस दिन भी ऐसा ही अंधेरी रात थी, ऐसी ही मूसलाधार बारिश हो रही थी और यही वक्त था तो नाक्स अपनी जगह स उठकर खड़ा हो गया और बहुत उद्विग्न होकर बोला-क्या उस औरत का नाम लुईसा तो नहीं था?
मैंन आश्चर्य से कहा, आपको उसका नाम कैसे मालूम हुआ? मैंने तो नहीं बतलाया , पर नाक्स की आंखों में आंसू भर आये।
सिसकियां लेकर बोले—यह सब आपको अभी मालूम हो जाएगा।
पहले यह बतलाइए कि आपका नाम श्रीनाथ सिंह हैं या चौधरी।
मैंने कहा-मेरा नाम श्रीनाथ सिंह है।
अब लोग मुझे सिर्फ चौधरी कहते है।
लेकिन उस वक्त चौधरी का नाम से मुझे कोई न जानता था।
लोग श्रीनाथ कहते थे।
कप्तान नाक्स अपनी कुर्सी खींचकर मेर पास आ गये और बोले-तब तो आप मेरे पुराने दोस्त निकाल।
मुझे अब तब नाम के बदल जाने से धोखा हो रहा था, वर्ना आपका नाम तो मुझे खूब याद है।
हां, ऐसा याद है कि शायद मरते दम तक भी न भूलूं क्योंकि य उसकी आखिर वसीयत है।
यह कतहे-कहते नाक्स खामोश हो गये और आंखें बन्द करके सर मेज पर रख लिया।
मेरा आश्चर्य हर क्षण बढ़ता ज रहा था और लेफ्टिनझ्ट डा. चन्द्रसिंह भी सवाल-भरी नजरों से एक बार मेरी तरफ और दूसरी बार कप्तान नाक्स के चेहरे की तरफ देख रहे थे।
दो मिनट तक खामोश रहने के बाद कप्तान नाक्स ने सर उठाया और एक लम्बी सांस लेकर बोले-क्यों लेफ्टिनेंट चौधरी, तुम्हें याद है एक बार एक अंग्रेज सिपाही ने तुम्हें बुरी गाली दी थी?
मैंने कहा-हां,खूब याद है।
वह कारपोरल था मन उसका शिकायत कर दी थी और उसका कोर्टमर्शल हुआ था।
व कारपोल के पद से गिर कर मामूली सिपाही बना दिया गया था।
हां, उसका नाम भी याद आ गया क्रिप या क्रुप...
कप्तान नाक्स ने बात काटते हुए कहा—किरपिन।
उसकी और मेरी सूरत में आपको कुछ मेल दिखाई पड़ता है? मैं ही वह किरपिन हूं।
मेरा नाम सी, नाक्स है, किरपिन नाक्स।
जिस तरह उन दिनों आपको लोग श्रीनाथ कहते थे उसी तहर मुझे भी किरपिन कहा करते थे।
अब जो मैंने गौर नाक्स की तरफ देखा तो पहचाना गया।
बेशक वह किरपिन ही था।
मैं आश्चर्य से उसकी ओर ताकने लगा।
लुईसा से उसका क्या सम्बन्ध हो सकता है, यह मेरी समझ में उस वक्त भी न आया।
कप्तान नाक्स बोले—आज मुझे सारी कहानी कहनी पड़ेगी।
लेफ्टिनेण्ट चौधरी, तुम्हारी वजह से जब मै कारपोल से मामूली सिपाही बनाया गया और जिल्लद भी कुछ कम न हुई तो मेरे दिल में ईर्ष्या और प्रतिशोध की लपटे-सी उठने लगीं।
मैं हमेशा इसी फिग्र में रहता था कि किस तरह तुम्हें जलील करुं किस तरह अपनी जिल्लत का बदला लूं।
मैं तुम्हारी एक-एक हरकत को एक-एक बात को ऐब ढूंढने वाली नजरों से देखा करता था।
इन दस-बारह सालों में तुम्हारी सूरत बहुत कुछ बदल गई और मेरी निगाहों में भी कुछ फर्क आ गया है जिसके कारण मैं तुम्हें पहचान न सका लेकिन उस वक्त तुम्हारी सूरत हमेशा मेरी ओखों के सामने रहती थी।
उस वक्त मेरी जिन्दगी की सबसे बड़ी तमन्ना यही थी कि किसी तरह तुम्हें भी नीचे गिराऊं।
अगर मुझे मौका मिलता तो शायद मैं तुम्हारी जान लेने से भी बाज न आता।
कप्तान नाक्स फिर खामोश हो गये।
मैं और डाक्टर चन्द्रसिंह टकटकी लगाये कप्तान नाक्स की तरफ देख रहे थे।
नाक्स ने फिर अपनी दास्तान शुरु की—उस दिन, रात को जब लुईसा तुमसे बातें कर रही थी, मैं अपने कमरे मैं बैठा हुआ तुम्हें दूर से देख रहा था।
मुझे उस वक्त मालूम था कि वह लुईसा है।
मैं सिर्फ यह देख रहा था कि तुम पहरा देते वक्त किसी औरत का हाथ पकड़े उससे बातें कर रहे हो।
उस वक्त मुझे जितनी पाजीपन से भरी हुई खुशी हुई व बयान नहीं कर सकता।
मैंने सोचा, अब इसे जलील करुंगा।
बहुत दिनों के बाद बच्चा फंसे हैं।
अब किसी तरह न छोडूंगा।
यह फैसला करके मैं कमरे से निकाला और पानी में भीगता हुआ तुम्हारी तरफ चला।
लेकिन जब तक मैं तुम्हारे पास पहुंचूं लुईसा चली गई थी।
मजबूर होकर मैं अपने कमरे लौट आया।
लेकिन फिर भी निराश न था, मैं जानता था कि तुम झूठ न बोलोगे और जब मैं कमाण्डिंग अफसर से तुम्हारी शिकायत करुंगा तो तुम अपना कसूर मान लोगो।
मेरे दिल की आग बुझाने के लिए इतना इम्मीनान काफी था।
मेरी आरजू पूरी होने में अब कोई संदेह न था।
मैंने मुस्कराकर कहा-लेकिन आपने मेरी शिकायत तो नहीं की? क्या बाद को रहम आ गया?
नाक्सा ने जवाब दिया-जी, रहम किस मरदूद को आता था।
शिकायत न करने का दूसरा ही कारण था, सबेरा होते ही मैंने सबसे पहला काम यही किया कि सीधे कामण्डिंग अफसर के पास पहुंचा।
तुम्हें याद होगा मैं उनके बड़े बेटे राजर्स को घुड़सवारी सिखाया करता था इसलिए वहां जाने में किसी किस्म की झिझक या रुकावट न हुई।
जब मैं पहुंचा ता राजर्स ने कहा—आज इतनी जल्दी क्यों किरपिन? अभी तो वक्त नहीं हुआ? आज बहुत खुश नजर आ रहे हो? 
मैंने कुर्सी पर बैठते हुए कहा—हां-हां, मालूम है।
मगर तुमने उसे गाली दी थी।
मैंने किसी कदर झेंपते हुए कहा—मैंने गाली नहीं दी थी सिर्फ ब्लडी कहा था।
सिपाहियों में इस तरह की बदजबानी एक आम बात है मगर एक राजपूत ने मेरी शिकायत कर दी थी।
आज मैंने उसे एक संगीन जुर्म में पकड़ लिया हैं।
खुदा ने चाहा तो कल उसका भी कोर्ट-मार्शल होगा।
मैंने आज रात को उसे एक औरत से बातें करते देखा है।
बिलकुल उस वक्त जब वह ड्यूटी पर था।
वह इस बात से इन्कार नहीं कर सकता।
इतना कमीना नहीं है।
लुईसा के चेहरे का रंग का कुछ हो गया।
अजीब पागलपन से मेरी तरफ देखकर बोली—तुमने और क्या देखा?
मैंने कहा—जितना मैंने देखा है उतना उस राजपूत को जलील करने के लिए काफी है।
जरुर उसकी किसी से आशानाई है और वह औरत हिन्दोस्तानी नहीं, कोई योरोपियन लेडी है।
मैं कसम खा सकता हूं, दोनों एक-दूसरे का हाथ पकड़े किलकुल उसी तरह बातें कर रहे थे, जैसे प्रेमी-प्रेमिका किया करते हैं।
लुईसा के चेहरे पर हवाईयां उड़ने लगीं।
चौधरी मैं कितना कमीना हूं, इसका आन्दाजा तुम खुद कर सकते हो।
मैं चाहता हूं, तुम मुझे कमीना कहो।
मुझे धिक्कारो।
मैं दरिन्दे=वहशी से भी ज्यादा बेरहम हूं, काले सांप से भी ज्यादा जहरीला हूं।
वह खड़ी दीवार की तरफ ताक रही थी कि इसी बीच राजर्स का कोई दोस्त आ गया।
वह उसके साथ चला गया।
लुईसा मेरे साथ अकेली रह गई तो उसने मेरी ओर प्रार्थना-भरी आंखों से देखकर कहा—किरपिन, तुम उस राजपूत सिपाही की शिकायत मत करना।
मैंने ताज्जबु से पूछा—क्यों?
लुईसा ने सर झुकाकर कह—इसलिए कि जिस औरत को तुमने उसके साथ बातें करते देखा वह मैं ही था।
मैंने और भी चकित होकर कहा-तो क्या तुम उसे...
लुईसा ने बात काटकर कहा-चुप, वह मेरा भाई है।
बात यह है कि मैं कल रात को एक जगह जा रही थी: तुमसे छिपाऊंगी नहीं, किरपिन जिसको मैं दिलोजान से ज्यादा चाहती हूं, उससे रात को मिलने का वादा था, वह मेरा इन्ताजार में पहाड़ के दामन में खड़ा था।
अगर मैं न जाती तो उसकी कितनी दिलशिकनी होती मैं ज्योंही मैगजीन के पास पहुंची उस राजपूत सिपाही ने मुझे टोंक दिया।
वह मुझे फौजी कायदे के मुताबिक सार्जेण्ट के पास ले जाना चाहता था लेकिन मेरे बहुत अनुनय-विनय करने पर मेरी लाज रखने के लिए फौजी कानून तोड़ने को तैयार हो गया।
सोचो, उसने आनन सिर कितनी बड़ी जिम्मेदारी ली।
मैंने उसे अपना भाई कहक पुकार है और उसने भी मुझे बहन कहा है।
सोचो अगर तुम उसकी शिकायत करोगे तो उसकी क्या हालत होगी वह नाम न बतलायेगा, इसका मुझे पूरा विश्वास है।
अगर उसके गले पर तलवार भी रख दी जाएगी, तो भी वह मेरा नाम न बतायेगा, मैं नहीं चाहती कि एक नेक काम करने का उसे यह इनाम मिले।
तुम उसकी शिकायत हरगिज मत करना।
तुमसे यही मेरी प्रार्थना है।
मैंन निर्दय कठोरता से कहा—उसने मेरी शिकायत करके मुझे जलील किया है।
ऐसा अच्छा मौका पाकर मैं उसे छोड़ना नहीं चाहता।
जब तुम को यकीन है कि वह तुम्हारा नाम नहीं बतायेगा तो फिर उसे जहन्नुम में जाने दो।
लुईसा ने मेरी तरफ घृणापूर्वक देखकर कह-चुप रहो किरपिन, ऐसी बातें मुझसे न करो।
मैं इसे कभी गवारा न करुंगी कि मेरी इज्जत-आबरु के लिए उसे जिल्लत और बदनामी का निशान बनना पड़े।
अगर तुम मेरी न मानोगे तो मैं सच कहती हूं, मैं खुदकुशी कर लूंगी।
उस वक्त तो मैं सिर्फ प्रतिशोध का प्यासा था।
अब मेरे ऊपर वासना का भूत सवार हुआ।
मैं बहुत दिनों से दिल में लुईसा की पूजा किया करता था लेकिन अपनी बात कहने का साहस न कर सकता था।
अब उसको बस में लाने का मुझे मौका मिला।
मैने सोचा अगर यह उस राजपूत सिपाही के लिए जान देने को तैयार है तो निश्चय ही मेरी बात पर नाराज नहीं हो सकती।
मैंने उसी निर्दय स्वार्थपरता के साथ कहा-मुझे सख्त अफसोस है मगर अपने शिकार को छोड़ नहीं सकता।
लुईसा ने मेरी तरफ बेकस निगाहों से देखकर कहा—यह तुम्हारा आखिरी फैसला है?
मैंने निर्दय निर्लज्जता से कहा—नही लुईसा, यह आखिरी फैसला नहीं है।
तुम चाहो तो उसे तोड़ सकती हो, यह बिलकुल तुम्हारे इमकान में है।
मैं तुमसे कितना मुहब्बत करता हूं, यह आज ति शायद तुम्हें मालूम न हो।
मगर इन तीन सालों में तुम एक पल के लिए भी मेरे दिल से दूर नहीं हुई।
अगर तुम मेरी तरफ से अपने दिल को नर्म कर लो, मेरी मोहब्बत को कद्र करो तो मै सब कुछ करने को तैयार हूं।
मैं आज एक मामूली सिपाही हूं, और मेरे मुंह से मुहब्बत का निमन्त्रण पाकर शायद तुम दिल में हंसती होगी, लेकिन एक दिन मैं भी कप्तान हो जाऊंगा और तब शायद हमारे बीच इतनी बड़ी खाई न रहेगी।
लुईसा ने रोकर कहा-किरपिन, तुम बड़े बेरहम हो, मैं तुमको इतना जालिम न समझती थी।
खुदा ने क्यों तुम्हें इतना संगदिल बनाया, क्या तुम्हें ए बेकस औरत पर जरा भी रहम नहीं आता 
मैं उसकी बेचारगी पर दिल में खुश होकर बोला-जो खुद संगदिल हो उसे दूसरों की संगदिली की शिकयत करने का क्या हक है?
लुईसा ने गम्भीर स्वर में कहा-मैं बेरहम नहीं हूं किरपिन, खुदा के लिए इन्साफ करो।
मेरा दिल दूसरे का हो चुका, मैं उसके बगैर जिन्दा नहीं रह सकती और शायद वह भी मेर बगैर जिन्दा न रहे।
मैं अपनी बाता रखने के लिए, अपने ऊपर नेकी करने वाले एक आदमी की आबरु बचाने के लिए अपने ऊपर जर्बदस्त करके अगर तुमसे शादी कर भी लूं तो नतीजा क्या होगा? जोर-जबर्दस्ती से मुहब्बत नहीं पैदा होती।
मैं कभी तुमसे मुहब्बत न करुंगी...
दोस्तों, आनी बेशर्मी और बेहायई का पर्दाफाश करते हुए मेरे दिल को दिल को बड़ी सख्त तकलीफ हो रही है।
मुझे उस वक्त वासना ने इतना अन्धा बना दिया था कि मेरे कानों पर जूं तक न रेंगी।
बोला—ऐसा मत ख्याल करो लुईसा।
मुहब्ब्त अपना अपना असर जरुर पैदा करती है।
तुम इस वक्त मुझे न चाहो लेकिन बहुत दिन न गुजरने पाएंगे कि मेरी मुहब्बत रंग लाएगी, तुम मुझे स्वार्थी और कमीना समझ रही हो, समझो, प्रेम स्वार्थी होता है ही है, शायद वह कमीना भी होता है।
लेकिन मुझे विश्वास है कि यह नफरत और बेरुखी बहुत दिनों तक न रहेगी।
मैं अपने जानी दुश्मन को छोड़ने के लिए ज्यादा से ज्यादा कीमत लूंगा, जो मिल सके।
लुईसा पंद्रह मिनट तक भीषण मानसिक यातना की हालत में खड़ी रही।
जब उसकी याद आती है तो जी चाहता है गले में छुरी मार लूं।
आखिर उसने आंसूभरी निगाहों से मेरी तरफ देखकर कहा—अच्छी बात है किरपिन, अगर तुम्हारी यह इच्छा है तो यही सही।
तुम वक्त जाओं, मुझे खूब जी भरकर रो लेने दो।
यह कहते-कहते कप्तान नाक्स फूट-फूटकर रोने लगे।
मैंने कहा—अगर आपको यह दर्द—भरी दास्तान कहने में दु:ख हो रहा है तो जाने दीजिए।
कप्तान नाक्स ने गला साफ करके कहा-नहीं भाई, वह किस्सा के पास जाता, और उसके दिल से अपने प्रतिद्वन्द्वी के खयाल को मिटाने की कोशिश करता।
वह मुझे देखते ही कमरे से बाहर निकल आती, खुश हो-होकर बातें करती।
यहां तक कि मैं समझने लगा कि उसे मुझसे प्यार हो गया है।
इसी बीच योरोपियन लड़ाई छिड़ गई।
हम और तुम दोनों लड़ाई पर चले गए तुम फ्रंस गये, मैं कमाण्डिंग अफसर के साथ मिस्र गया।
लुईसा अपने चचा के साथ यहीं रह गई।
राजर्स भी उसके के साथ रह गया।
तीन साल तक मैं लाम पर रहा।
लुईसा के पास से बराबर खत आते रहे।
मैं तरक्कती पाकर लेफ्टिनेण्ट हो गया और कमाण्डिंग अफसर कुछ दिन और जिन्दा रहते तो जरुर कप्तान हो जाता।
मगर मेरी बदनसीबी से वह एक लड़ाई में मारे गये।
आप लोगों को उस लड़ाई का हाल मालूम ही है।
उनके मरने के एक महीने बाद मैं छुट्टी लेकर घर लौटा।
लुईसा अब भी अपने चचा के साथ ही थी।
मगर अफसोस, अब न वह हुस्न थी न वह जिन्दादिली, घुलकर कांटा हो गई थी, उस वक्त मुझे उसकी हालत देखकर बहुत रंज हुआ।
मुझे अब मालूम हो गया कि उसकी मुहब्बत कितनी सच्ची और कितनी गहरी थी।
मुझेसे शादी का वादा करके भी वह अपनी भावनाओं पर विजय न पा सकी थी।
शायद इसी गम में कुढ़-कुढ़कर उसकी यह हालत हो गई थी।
एक दिन मैंने उससे कहा—लुईसा, मुझे ऐसा खयाल होता है कि शायद तुम अपने पुराने प्रेमी को भूल नहीं सकीं।
अगर मेरा यह खयाल ठीक है तो मैं उस वादे से तुमको मुक्त करता हूं, तुम शौक से उसके साघ्थ शादी कर लो।
मेरे लिए यही इत्मीनान काफी होगा कि मैं दिन रहते घर आ गया।
मेरी तरफ से अगर कोई मलाल हो तो उसे निकाल डालो।
लुईसा की बड़ी-बड़ी आंखों से आंसू की बूंदें टपकने लगीं।
बोली—वह अब इस दुनिया में नहीं है किरपिन, आज छ: महीने हुए वह फ्रांस में मारे गये।
मैं ही उसकी मौत का कारण हुई—यही गम है।
फौज से उनका कोई संबंध न था।
अगर वह मेरी ओर से निराश न हो जाते तो कभी फौज में भर्ती होते।
मरने ही के लिए वह फौज में गए।
मगर तुम अब आ गए, मैं बहुत जल्द अच्छी हो जाऊंगी।
अब मुझमें तुम्हारी बीवी बनने की काबलियत ज्यादा हो गई।
तुम्हारे पहलू में अब कोई कांटा नहीं रहा और न मेरे दिल में कोई गम।
इन शब्दों में व्यंग भरा हुआ था, जिसका आशय यह था कि मैंने लुईसा के प्रेमी कीह जान जी।
इसकी सच्चाई से कौन इन्कार कर सकता है।
इसके प्रायश्चित की अगर कोई सूरत थी ताक यहीं कि लुईसा की इतनी खातिरदरी, इतनी दिलजोई करुं, उस पर इस तरह न्यैछावर हो जाऊं कि उसके दिल से यह दुख निकल जाय।
इसके एक महीने बाद शादी का दिन तय हो गया।
हमारी शादी भी हो गई।
हम दोनों घर आए।
दोस्तों की दावत हुई।
शराब के दौर चले।
मैं अपनी खुशनसीबी पर फूला नहीं समाता था और मैं ही क्यों मेरे इष्टमित्र सब मेरी खुशकिस्मत पर मुझे बधाई दे रहे थे।
मगर क्या मालूम था तकदीर मुझे यों सब्ज बाग दिखा रही है, क्या मालूम था कि यह वह रास्ता है, जिसके पीछे जालिम शिकारी का जाल बिछा हुआ है।
मैं तो दास्तों की खातिर-तवाजों में लगा हुआ था, उधर लुईसा अन्दरकमरे में लेटी हुई इस दुनिया से रुखसत होने का सामान कर रही थी।
मैं एक दोस्त की बधाई का धन्यावाद दे रहा था कि राजर्स ने आकर कहा-किरपिन, चलो लुईसा तुम्हें बुला रही है।
जल्द।
उसकी न जाने क्या हालत हो रही है।
मेरे पैरों तले से जमीन खिसक गई।
दौड़ता हुआ लुईसा के कमरे में आया।
कप्तान नाक्स की आंखों से फिर आंसू बहने लगे, आवाज फिर भारी हो गई।
जरा दम लेकर उन्होंने कहा-अन्दर जाकर देखा तो लुईसा कोच पर लेटी हुई थी।
उसका शरीर ऐंठ रहा था।
चेहरे पर भी उसी एंठन के लक्षण दिखाई दे रहे थे।
मुझे देखकर बोली-किरपिन, मेरे पास आ जाओ।
मैंने शादी करके अपना वचन पूरा कर दिया।
इससे ज्यादा मैं तुम्हें कुछ और न दे सकती थी क्योंकि मैं अपनी मुहब्बत पहले ही दूसरी की भेंट कर चुकी हूं, मुझे माफ करना मैंने जहर खा लिया है और बस कुछ घड़ियों की मेहमान हूं।
मेरी आंखों के सामने अंधेरा छा गया।
दिल पर एक नश्तर-सा लगा।
घुटने टेककर उसके पास बैठ गया।
रोता हुआ।
बोला—लुईसा, यह तुमने क्या किया हाय क्या तुम मुझे दाग देकर जल्दी चली जाओगी, क्या अब कोई तदबीर नहीं है?
फौरन दौड़कर एक डाक्टर के मकान पर गया।
मगर आह जब तक उसे साथ लेकर आऊं मेरी वफा की देवी, सच्ची लुईसा हमेशा के लिए मुझसे जुदा हो गई थी।
सिर्फ उसके सिरहाने एक छोटा-सा पुर्जा पड़ा हुआ था जिस पर उसने लिखा था, अगर तुम्हें मेरा भाई श्रीनाथ नजर आये तो उससे कह देना, लुईसा मरते वक्त भी उसका एहसान नहीं भूली।
यह कहकर नाक्स ने अपनी वास्केट की जेब से एक मखमली डिबिया निकाली और उसमें से कागज का एक पुर्जा निकालकर दिखाते हुए कहा-चौधरी, यही मेरे उस अस्थायी सौभाग्य की स्मृति है जिसे आज तक मैंने जान से ज्यादा संभाल कर रखा हैं आज तुमसे परिचय हो गए होगे, मगर शुक्र है कि तुम जीते-जागते मौजूद हो।
यह आमानत तुम्हारे सुपुर्द करता हूं।
अब अगर तुम्हारे जी में आए तो मुझे गोली मार दो, क्योंकि उस स्वार्गिक जीव का हत्यारा मैं हूं।
यह कहते-कहते कप्तान नाक्स फैलकर कुर्सी पर लेट गए।
हम दोनों ही की आंखों से आंसू जारी थे मगर जल्दी ही हमें अपने तात्कालिक कर्तव्य की याद आ गई।
नाक्सा को सान्त्वाना देने के लिए मैं कुर्सी से उठकर उनके पास गया, मगर उनका हाथ पकड़ते ही मेरे शरीर में कंपकंपी-सी आ गई।
हाथ ठंडा था।
ऐसा ठंडा जैसा आखिर घड़ियों में होता है।
मैंने घबराकर उनके चेहरे की तरफ देखा और डाक्टर चन्द्र को पुकारा।

संध्या का समय था।
कचहरी उठ गयी थी।
अहलकार चपरासी जेबें खनखनाते घर जा रहे थे।
मेहतर कूड़े टटोल रहा था कि शायद कहीं पैसे मिल जायें।
कचहरी के बरामदों में सांडों ने वकीलों की जगह ले ली थी।
पेड़ों के नीचे मुहर्रिरों की जगह कुत्ते बैठे नजर आते थे।
इसी समय एक बूढ़ा आदमी, फटे-पुराने कपड़े पहने, लाठी टेकता हुआ, जंट साहब के बंगले पर पहुंचा और सायबान में खड़ा हो गया।
जंट साहब का नाम था मिस्टर जी सिनहा।
अरदली ने दूर ही से ललकारा—कौन सायबान में खड़ा है? क्या चाहता है।
बूढ़ा—गरीब बाम्हान हूं भैया, साहब से भेंट होगी?
अरदली—साहब तुम जैसों से नहीं मिला करते।
बूढ़े ने लाठी पर अकड़ कर कहा—क्यों भाई, हम खड़े हैं या डाकू-चोर हैं कि हमारे मुंह में कुछ लगा हुआ है? 
अरदली—भीख मांग कर मुकदमा लड़ने आये होंगे? 
बूढ़ा—तो कोई पाप किया है? अगर घर बेचकर नहीं लड़ते तो कुछ बुरा करते हैं? यहां तो मुकदमा लड़ते-लड़ते उमर बीत गयी; लेकिन घर का पैसा नहीं खरचा।
मियां की जूती मियां का सिर करते हैं।
दस भलेमानसों से मांग कर एक को दे दिया।
चलो छुट्टी हुई।
गांव भर नाम से कांपता है।
किसी ने जरा भी टिर-पिर की और मैंने अदालत में दावा दायर किया।
अरदली—किसी बड़े आदमी से पाला नहीं पड़ा अभी?
बूढ़ा—अजी, कितने ही बड़ों को बड़े घर भिजवा दिया, तूम हो किस फेर में।
हाई-कोर्ट तक जाता हूं सीधा।
कोई मेरे मुंह क्या आयेगा बेचारा! गांव से तो कौड़ी जाती नहीं, फिर डरें क्यों? जिसकी चीज पर दांत लगाये, अपना करके छोड़ा।
सीधे न दिया तो अदालत में घसीट लाये और रगेद-रगेद कर मारा, अपना क्या बिगड़ता है? तो साहब से उत्तला करते हो कि मैं ही पुकारूं?
अरदली ने देखा; यह आदमी यों टलनेवाला नहीं तो जाकर साहब से उसकी इत्तला की।
साहब ने हुलिया पूछा और खुश होकर कहा—फौरन बुला लो।
अरदली—हजूर, बिलकुल फटेहाल है।
साहब—गुदड़ी ही में लाल होते हैं।
जाकर भेज दो।
मिस्टर सिनहा अधेड़ आदमी थे, बहुत ही शांत, बहुत ही विचारशील।
बातें बहुत कम करते थे।
कठोरता और असभ्यता, जो शासन की अंग समझी जाती हैं, उनको छु भी नहीं गयी थी।
न्याय और दया के देवता मालूम होते थे।
डील-डौल देवों का-सा था और रंग आबनूस का-सा।
आराम-कुर्सी पर लेटे हुए पेचवान पी रहे थे।
बूढ़े ने जाकर सलाम किया।
सिनहा—तुम हो जगत पांडे! आओ बैठो।
तुम्हारा मुकदमा तो बहुत ही कमजोर है।
भले आदमी, जाल भी न करते बना?
जगत—ऐसा न कहें हजूर, गरीब आदमी हूं, मर जाऊंगा।
सिनहा—किसी वकील मुख्तार से सलाह भी न ले ली?
जगत—अब तो सरकार की सरन में आया हूं।
सिनहा—सरकार क्या मिसिल बदल देंगे; या नया कानून गढ़ेंगे? तुम गच्चा खा गये।
मैं कभी कानून के बाहर नहीं जाता।
जानते हो न अपील से कभी मेरी तजवीज रद्द नहीं होती?
जगत—बड़ा धरम होगा सरकार! (सिनहा के पैरों पर गिन्नियों की एक पोटली रखकर) बड़ा दुखी हूं सरकार!
सिनहा—(मुस्करा कर) यहां भी अपनी चालबाजी से नहीं चूकते? निकालो अभी और, ओस से प्यास नहीं बुझती।
भला दहाई तो पूरा करो।
जगत—बहुत तंग हूं दीनबंधु!
सिनहा—डालो-डालो कमर में हाथ।
भला कुछ मेरे नाम की लाज तो रखो।
जगत—लुट जाऊंगा सरकार!
सिनहा—लुटें तुम्हारे दुश्मन, जो इलाका बेचकर लड़ते हैं।
तुम्हारे जजमानों का भगवान भला करे, तुम्हें किस बात की कमी है।
मिस्टर सिनहा इस मामले में जरा भी रियायत न करते थे।
जगत ने देखा कि यहां काइयांपन से काम चलेगा तो चुपके से गिन्नियां और निकालीं।
लेकिन उन्हें मिस्टर सिनहा के पैरों रखते समय उसकी आंखों से खून निकल आया।
यह उसकी बरसों की कमाई थी।
बरसों पेट काटकर, तन जलाकर, मन बांधकर, झुठी गवाहियां देकर उसने यह थाती संचय कर पायी थी।
उसका हाथों से निकलना प्राण निकलने से कम दुखदायी न था।
जगत पांडे के चले जाने के बाद, कोई बजे रात को, जंट साहब के बंगले पर एक तांगा आकर रुका और उस पर से पंडित सत्यदेव उतरे जो राजा साहब शिवपुर के मुख्तार थे।
मिस्टर सिनहा ने मुस्कराकर कहा—आप शायद अपने इलाके में गरीबों को न रहने देंगे।
इतना जुल्म!
सत्यदेव—गरीब परवर, यह कहिए कि गरीबों के मारे अब इलाके में हमारा रहना मुश्किल हो रहा है।
आप जानते हैं, साधी उंगली से घी नहीं निकलता।
जमींदार को कुछ-न-कुछ सख्ती करनी ही पड़ती है, मगर अब यह हाल है कि हमने जरा चूं भी की तो उन्हीं गरीबों की त्योरियां बदल जाती हैं।
सब मुफ्त में जमीन जोतना चाहते हैं।
लगान मांगिये तो फौजदारी का दावा करने को तैयार! अब इसी जगत पांडे को देखिए, गंगा कसम है हुजूर सरासर झूठा दावा है।
हुजूर से कोई बात छिपी तो रह नहीं सकती।
अगर जगत पांडे मुकदमा जीत गया तो हमें बोरियां-बंधना छोड़कर भागना पड़ेगा।
अब हुजूर ही बसाएं तो बस सकते हैं।
राजा साहब ने हुजूर को सलाम कहा है और अर्ज की है हक इस मामले में जगत पांडे की ऐसी खबर लें कि वह भी याद करे।
मिस्टर सिनहा ने भवें सिकोड़ कर कहा—कानून मेरे घर तो नहीं बनता?
सत्यदेव—आपके हाथ में सब कुछ है।
यह कहकर गिन्नियों की एक गड्डी निकाल कर मेज पर रख दी।
मिस्टर सिनहा ने गड्डी को आंखों से गिनकर कहा—इन्हें मेरी तरफ से राजा साहब को नजर कर दीजिएगा।
आखिर आप कोई वकील तो करेंगे।
उसे क्या दीजिएगा?
सत्यदेव—यह तो हुजूर के हाथ में है।
जितनी ही पेशियां होंगी उतना ही खर्च भी बढ़ेगा।
सिनहा—मैं चाहूं तो महीनों लटका सकता हूं।
सत्यदेव—हां, इससे कौन इनकार कर सकता है।
सिनहा—पांच पेशियां भी हुयीं तो आपके कम से कम एक हजार उड़ जायेंगे।
आप यहां उसका आधा पूरा कर दीजिए तो एक ही पेशी में वारा-न्यारा हो जाए।
आधी रकम बच जाय।
सत्यदेव ने गिन्नियां और निकाल कर मेज पर रख दीं और घमंड के साथ बोले—हुक्म हो तो राजा साहब कह दूं, आप इत्मीनान रखें, साहब की कृपादृष्टि हो गयी है।
मिस्टर सिनहा ने तीव्र स्वर में कहा जी नहीं, यह कहने की जरूरत नहीं।
मैं किसी शर्त पर यह रकम नहीं ले रहा।
मैं करूंगा वही जो कानून की मंशा होगी।
कानून के खिलाफ जौ-भर भी नहीं जा सकता।
यही मेरा उसूल है।
आप लोग मेरी खातिर करते हैं, यह आपकी शरारत है।
उसे अपना दुश्मन समझूंगा जो मेरा ईमान खरीदना चाहे।
मैं जो कुछ लेता हूं, सच्चाई का इनाम समझ कर लेता हूं।
ज
गत पांडे को पूरा विश्वास था कि मेरी जीत होगी; लेकिन तजबीज सुनी तो होश उड़ गये! दावा खारिज हो गया! उस पर खर्च की चपत अलग।
मेरे साथ यह चाल! अगर लाला साहब को इसका मजा न चखा दिया, तो बाम्हन नहीं।
हैं किस फेर में? सारा रोब भुला दूंगा।
वहां गाढ़ी कमाई के रुपये हैं।
कौन पचा सकता है? हाड़ फोड़-फोड़ कर निकलेंगे।
द्वार पर सिर पटक-पटक कर मर जाऊंगा।
उसी दिन संध्या को जगत पांडे ने मिस्टर सिनहा के बंगले के सामने आसन जमा दिया।
वहां बरगद का घना वृक्ष था।
मुकदमेवाले वहीं सत्तू, चबेना खाते ओर दोपहरी उसी की छांह में काटते थे।
जगत पांडे उनसे मिस्टर सिनहा की दिल खोलकर निंदा करता।
न कुछ खाता न पीता, बस लोगों को अपनी रामकहानी सुनाया करता।
जो सुनता वह जंट साहब को चार खोटी-खरी कहता—आदमी नहीं पिशाच है, इसे तो ऐसी जगह मारे जहां पानी न मिले।
रुपये के रुपये लिए, ऊपर से खरचे समेत डिग्री कर दी! यही करना था तो रुपये काहे को निकले थे? यह है हमारे भाई-बंदों का हाल।
यह अपने कहलाते हैं! इनसे तो अंग्रेज ही अच्छे।
इस तरह की आलोचनाएं दिन-भर हुआ करतीं।
जगत पांडे के आस-पास आठों पहर जमघट लगा रहता।
इस तरह चार दिन बीत गये और मिस्टर सिनहा के कानों में भी बात पहुंची।
अन्य रिश्वती कर्मचारियों की तरह वह भी हेकड़ आदमी थे।
ऐसे निर्द्वंद्व रहते मानो उन्हें यह बीमारी छू तक नहीं गयी है।
जब वह कानून से जौ-भर भी न टलते थे तो उन पर रिश्वत का संदेह हो ही क्योंकर सकता था, और कोई करता भी तो उसकी मानता कौन! ऐसे चतुर खिलाड़ी के विरुद्ध कोई जाब्ते की कार्रवाई कैसे होती? मिस्टर सिनहा अपने अफसरों से भी खुशामद का व्यवहार न करते।
इससे हुक्काम भी उनका बहुत आदर करते थे।
मगर जगत पांडे ने वह मंत्र मारा था जिसका उनके पास कोई उत्तर न था।
ऐसे बांगड़ आदमी से आज तक उन्हें साबिका न पड़ा था।
अपने नौकरों से पूछते—बुड्ढा क्या कर रहा है।
नौकर लोग अपनापन जताने के लिए झूठ के पुल बांध देते—हुजूर, कहता था भूत बन कर लगूंगा, मेरी वेदी बने तो सही, जिस दिन मरूंगा उस दिन के सौ जगत पांडे होंगे।
मिस्टर सिनहा पक्के नास्तिक थे; लेकिन ये बातें सुन-सुनकर सशंक हो जाते, और उनकी पत्नी तो थर-थर कांपने लगतीं।
वह नौकरों से बार-बार कहती उससे जाकर पूछो, क्या चाहता है।
जितना रुपया चाहे ले, हमसे जो मांगे वह देंगे, बस यहां से चला जाय, लेकिन मिस्टर सिनहा आदमियों को इशारे से मना कर देते थे।
उन्हें अभी तक आशा थी कि भूख-प्यास से व्याकुल होकर बुड्ढा चला जायगा।
इससे अधिक भय यह था कि मैं जरा भी नरम पड़ा और नौकरों ने मुझे उल्लू बनाया।
छठे दिन मालूम हुआ कि जगत पांडे अबोल हो गया है, उससे हिला तक नहीं जाता, चुपचाप पड़ा आकाश की ओर देख रहा है।
शायद आज रात दम निकल जाय।
मिस्टर सिनहा ने लंबी सांस ली और गहरी चिंता में डूब गये।
पत्नी ने आंखों में आंसू भरकर आग्रहपूर्वह कहा—तुम्हें मेरे सिर की कसम, जाकर किसी इस बला को टालो।
बुड्ढा मर गया तो हम कहीं के न रहेंगे।
अब रुपये का मुंह मत देखो।
दो-चार हजार भी देने पड़ें तो देकर उसे मनाओ।
तुमको जाते शर्म आती हो तो मैं चली जाऊं।
सिनहा—जाने का इरादा तो मैं कई दिन से कर रहा हूं; लेकिन जब देखता हूं वहां भीड़ लगी रहती है, इससे हिम्मत नहीं पड़ती।
सब आदमियों के सामने तो मुझसे न जाया जायगा, चाहे कितनी ही बड़ी आफत क्यों न आ पड़े।
तुम दो-चार हजार की कहती हो, मैं दस-पांच हजार देने को तैयार हूं।
लेकिन वहां नहीं जा सकता।
न जाने किस बुरी साइत से मैंने इसके रुपये लिए।
जानता कि यह इतना फिसाद खड़ा करेगा तो फाटक में घुसने ही न देता।
देखने में तो ऐसा सीधा मालूम होता था कि गऊ है।
मैंने पहली बार आदमी पहचानने में धोखा खाया।
पत्नी—तो मैं ही चली जाऊं? शहर की तरफ से आऊंगी और सब आदमियों को हटाकर अकेले में बात करुंगी।
किसी को खबर न होगी कि कौन है।
इसमें तो कोई हरज नहीं है?
मिस्टर सिनहा ने संदिग्ध भाव से कहा-ताड़ने वाले ताड़ ही जायेंगे, वाहे तुम कितना ही छिपाओ।
पत्नी—ताड़ जायेंगे ताड़ जायें, अब किससे कहां तक डरुं।
बदनामी अभी क्या कम हो रही है,जो और हो जायगी।
सारी दुनिया जानती है कि तुमने रुपये लिए।
यों ही कोई किसी पर प्राण नहीं देता।
फिर अब व्यर्थ ऐंथ क्यों करो?
मिस्टर सिनहा अब मर्मवेदना को न दबा सके।
बोले—प्रिये, यह व्यर्थ की ऐंठ नहीं है।
चोर को अदालत में बेंत खाने से उतनी लज्जा नहीं आती, जितनी किसी हाकिम को अपनी रिश्वत का परदा खुलने से आती है।
वह जहर खा कर मर जायगा; पर संसार के सामने अपना परदा न खोलेगा।
अपना सर्वनाश देख सकता है; पर यह अपमान नहीं सह सकता, जिंदा खाल खींचने, या कोल्हू में पेरे जाने के सिवा और कोई स्थिति नहीं है, जो उसे अपना अपराध स्वीकार करा सके।
इसका तो मुझे जरा भी भय नहीं है कि ब्राह्मण भूत बनकर हमको सतायेगा, या हमें उनकी वेदी बनाकर पूजनी पड़ेगी, यह भी जानता हूं कि पाप का दंड भी बहुधा नहीं मिलता; लेकिन हिंदू होने के कारण संस्कारों की शंका कुछ-कुछ बनी हुई है।
ब्रह्महत्या का कलंक सिर पर लेते हुए आत्मा कांपती है।
बस इतनी बात है।
मैं आज रात को मौका देखकर जाऊंगा और इस संकट को काटने के लिए जो कुछ हो सकेगा, करुंगा।
तिर जमा रखो।
आधी रात बीत चुकी थी।
मिस्टर सिनहा घर से निकले और अकेले जगत पांडे को मनाने चले।
बरगद के नीचे बिलकुल सन्नाटा था।
अन्धकार ऐसा था मानो निशादेवी यहीं शयन कर रही हों।
जगत पांडे की सांस जोर-जोर से चल रही थी मानो मौत जबरदस्ती घसीटे लिए जाती हो।
मिस्टर सिनहा के रोएं खड़े हो गये।
बुड्ढा कहीं मर तो नहीं रहा है? जेबी लालटेन निकाली और जगत के समीप जाकर बोले—पांडे जी, कहो क्या हाल है?
जगत पांडे ने आंखें खोलकर देखा और उठने की असफल चेष्टा करके बोला—मेरा हाल पूछते हो? देखते नहीं हो, मर रहा हूं?
सिनहा—तो इस तरह क्यों प्राण देते हो?
जगत—तुम्हारी यही इच्छा है तो मैं क्या करूं?
सिनहा—मेरी तो यही इच्छा नहीं।
हां, तुम अलबत्ता मेरा सर्वनाश करने पर तुले हुए हो।
आखिर मैंने तुम्हारे डेढ़ सौ रूपये ही तो लिए हैं।
इतने ही रुपये के लिए तुम इतना बड़ा अनुष्ठान कर रहे हो!
जगत—डेढ़ सौ रुपये की बात नहीं है।
जो तुमने मुझे मिट्टी में मिला दिया।
मेरी डिग्री हो गयी होती तो मुझे दस बीघे जमीन मिल जाती और सारे इलाके में नाम हो जाता।
तुमने मेरे डेढ़ सौ नहीं लिए, मेरे पांच हजार बिगाड़ दिये।
पूरे पांच हजार; लेकिन यह घमंड न रहेगा, याद रखना कहे देता हूं, सत्यानाश हो जायगा।
इस अदालत में तुम्हारा राज्य है; लेकिन भगवान के दरवार में विप्रों ही का राज्य है।
विप्र का धन लेकर कोई सुखी नहीं रह सकता।
मिस्टर सिनहा ने बहुत खेद और लज्जा प्रकट की, बहुत अनुनय-से काम लिया और अन्त में पूछा—सच बताओ पांडे, कितने रुपये पा जाओ तो यह अनुष्ठान छोड़ दो।
जगत पांडे अबकी जोर लगाकर उठ बैठे और बड़ी उत्सुकता से बोले—पांच हजार से कौड़ी कम न लूंगा।
सिनहा—पांच हजार तो बहुत होते हैं।
इतना जुल्म न करो।
जगत—नहीं, इससे कम न लूंगा।
यह कहकर जगत पांडे फिर लेट गया।
उसने ये शब्द निश्चयात्मक भाव से कहे थे कि मिस्टर सिनहा को और कुछ कहने का साहस न हुआ।
रुपये लाने घर चले; लेकिन घर पहुंचते-पहुंचते नीयत बदल गयी।
डेढ़ सौ के बदले पांच हजार देते कलंक हुआ।
मन में कहा—मरता है जाने दो, कहां की ब्रह्महत्या और कैसा पाप! यह सब पाखंड है।
बदनामी न होगी? सरकारी मुलाजिम तो यों ही बदनाम होते हैं, यह कोई नई बात थोड़े ही है।
बचा कैसे उठ बैठे थे।
समझा होगा, उल्लू फंसा।
अगर दिन के उपवास करने से पांच हजार मिले तो मैं महीने में कम से कम पांच मरतबा यह अनुष्ठान करूं।
पांच हजार नहीं, कोई मुझे एक ही हजार दे दे।
यहां तो महीने भर नाक रगड़ता हूं तब जाके रुपये के दर्शन होते हैं।
नोच-खसोट से भी शायद ही किसी महीने में इससे ज्यादा मिलता हो।
बैठा मेरी राह देख रहा होगा।
लेना रुपये, मुंह मीठ हो जायगा।
वह चारपाई पर लेटना चाहते थे कि उनकी पत्नी जी आकर खड़ी हो गयीं।
उनक सिर के बाल खुले हुए थे।
आंखें सहमी हुई, रह-रहकर कांप उठती थीं।
मुंह से शब्द न निकलता था।
बड़ी मुश्किल से बोलीं—आधी रात तो हो गई होगी? तुम जगत पांडे के पास चले जाओ।
मैंने अभी ऐसा बुरा सपना देखा है कि अभी तक कलेजा धड़क रहा है, जान संकट में पड़ी हुई है।
जाके किसी तरह उसे टालो।
मिस्टर सिनहा—वहीं से तो चला आ रहा हूं।
मुझे तुमसे ज्यादा फिक्र है।
अभी आकर खड़ा ही हुआ था कि तुम आयी।
पत्नी—अच्छा! तो तुम गये थे! क्या बातें हुईं, राजी हुआ।
सिनहा—पांच हजार रुपये मांगता है!
पत्नी—पांच हजार!
सिनहा—कौड़ी कम नहीं कर सकता और मेरे पास इस वक्त एक हजार से ज्यादा न होंगे।
पत्नी ने एक क्षण सोचकर कहा—जितना मांगता है उतना ही दे दो, किसी तरह गला तो छूट।
तुम्हारे पास रुपये न हों तो मैं दे दूंगी।
अभी से सपने दिखाई देन लगे हैं।
मरा तो प्राण कैसे बचेंगे।
बोलता-चालता है न?
मिस्टर सिनहा अगर आबनूस थे तो उनकी पत्नी चंदन; सिनहा उनके गुलाम थे, उनके इशारों पर चलते थे।
पत्नी जी भी पति-शासन में कुशल थीं।
सौंदर्य और अज्ञान में अपवाद है।
सुंदरी कभी भोली नहीं होती।
वह पुरुष के मर्मस्थल पर आसन जमाना जानती है!
सिनहा—तो लाओ देता आऊं; लेकिन आदमी बड़ा चग्घड़ है, कहीं रुपये लेकर सबको दिखाता फिरे तो?
पत्नी—इसको यहां से इसी वक्त भागना होगा।
सिनहा—तो निकालो दे ही दूं।
जिंदगी में यह बात भी याद रहेगी।
पत्नी—ने अविश्वास भाव से कहा—चलो, मैं भी चलती हूं।
इस वक्त कौन देखता है?
पत्नी से अधिक पुरुष के चरित्र का ज्ञान और किसी को नहीं होता।
मिस्टर सिनहा की मनोवृत्तियों को उनकी पत्नी जी खूब जानती थीं।
कौन जान रास्ते में रुपये कहीं छिपा दें, और कह दें दे आए।
या कहने लगें, रुपये लेकर भी नहीं टलता तो मैं क्या करूं।
जाकर संदूक से नोटों के पुलिंदे निकाले और उन्हें चादर में छिपा कर मिस्टर सिनहा के साथ चलीं।
सिनहा के मुंह पर झाडू-सी फिरी थी।
लालटेन लिए पछताते चले जाते थे।
रु निकले जाते हैं।
फिर इतने रुपये कब मिलेंगे; कौन जानता है? इससे तो कहीं अच्छा था दुष्ट मर ही जाता।
बला से बदनामी होती, कोई मेरी जेब से रुपये तो न छीन लेता।
ईश्वर करे मर गया हो!
अभी तक दोनों आदमी फाटक ही तकम आए थे कि देखा, जगत पांडे लाठी टेकता चला आता है।
उसका स्वरूप इतना डरावना था मानो श्मशान से कोई मुरदा भागा आता हो।
पत्नी जी बोली—महाराज, हम तो आ ही रहे थे, तुमने क्यों कष्ट किया? रुपये ले कर सीधे घर चले जाओगे न?
जगत—हां-हां, सीधा घर जाऊंगा।
कहां हैं रुपये देखूं!
पत्नी जी ने नोटों का पुलिंदा बाहर निकाला और लालटेन दिखा कर बोलीं—गिन लो।
रुपये हैं!
पांडे ने पुलिंदा लिया और बैठ कर उलट-पुलट कर देखने लगा।
उसकी आंखें एक नये प्रकाश से चमकने लगी।
हाथों में नोटों को तौलता हुआ बोला—पूरे पांच हजार हैं?
पत्नी—पूरे गिन लो?
जगत—पांच हजार में दो टोकरी भर जायगी! (हाथों से बताकर) इतने सारे पांच हजार!
सिनहा—क्या अब भी तुम्हें विश्वास नहीं आता?
जगत—हैं-हैं, पूरे हैं पूरे पांच हजार! तो अब जाऊं, भाग जाऊं?
यह कह कर वह पुलिंदा लिए कई कदम लड़खड़ाता हुआ चला, जैसे कोई शराबी, और तब धम से जमीन पर गिर पड़ा।
मिस्टर सिनहा लपट कर उठाने दौड़े तो देखा उसकी आंखें पथरा गयी हैं और मुख पीला पड़ गया है।
बोले—पांडे, क्या कहीं चोट आ गयी?
पांडे ने एक बार मुंह खोला जैसे मरी हुई चिड़िया सिर लटका चोंच खोल देती है।
जीवन का अंतिम धागा भी टूट गया।
ओंठ खुले हुए थे और नोटों का पुलिंदा छाती पर रखा हुआ था।
इतने में पत्नी जी भी आ पहुंची और शव को देखकर चौंक पड़ीं!
पत्नी—इसे क्या हो गया?
सिनहा—मर गया और क्या हो गया?
पत्नी—(सिर पीट कर) मर गया! हाय भगवान्! अब कहां जाऊं? 
यह कह कर बंगले की ओर बड़ी तेजी से चलीं।
मिस्टर सिनहा ने भी नोटो का पुलिंदा शव की छाती पर से उठा लिया और चले।
पत्नी—ये रुपये अब क्या होंगे?
सिनहा—किसी धर्म-कार्य में दे दूंगा।
पत्नी—घर में मत रखना, खबरदार! हाय भगवान!
दूसरे दिन सारे शहर में खबर मशहूर हो गयी—जगत पांडे ने जंट साहब पर जान दे दी।
उसका शव उठा तो हजारों आदमी साथ थे।
मिस्टर सिनहा को खुल्लम-खुल्ला गालियां दी जा रही थीं।
संध्या समय मिस्टर सिनहा कचहरी से आ कर मन मार बैठे थे कि नौकरों ने आ कर कहा—सरकार, हमको छुट्टी दी जाय! हमारा हिसाब कर दीजिए।
हमारी बिरादरी के लोग धमकते हैं कि तुम जंट साहब की नौकरी करोगे तो हुक्का-पानी बंद हो जायगा।
सिनहा ने झल्ला कर कहा—कौन धमकाता है?
कहार—किसका नाम बताएं सरकार! सभी तो कह रहे हैं।
रसोइया—हुजूर, मुझे तो लोग धमकाते हैं कि मन्दिर में न घुसने पाओगे।
साईस—हुजूर, बिरादरी से बिगाड़ करक हम लोग कहां जाएंगे? हमारा आज से इस्तीफा है।
हिसाब जब चाहे कर दीजिएगा।
मिस्टर सिनहा ने बहुत धमकाया फिर दिलासा देने लगे; लेकिन नौकरों ने एक न सुनी।
आध घण्टे के अन्दर सबों ने अपना-अपना रास्ता लिया।
मिस्टर सिनहा दांत पीस कर रह गए; लेकिन हाकिमों का काम कब रुकता है? उन्होंने उसी वक्त कोतवाल को खबर कर दी और कई आदमी बेगार में पकड़ आए।
काम चल निकला।
उसी दिन से मिस्टर सिनहा और हिंदू समाज में खींचतान शुरु हुई।
धोबी ने कपड़े धोन बंद कर दिया।
ग्वाले ने दूध लाने में आना-कानी की।
नाई ने हजामत बनानी छोड़ी।
इन विपत्तियों पर पत्नी जी का रोना-धोना और भी गजब था।
इन्हें रोज भयंकर स्वप्न दिखाई देते।
रात को एक कमरे से दूसरे में जाते प्राण निकलते थे।
किसी को जरा सिर भी दुखता तो नहीं में जान समा जाती।
सबसे बड़ी मुसीबत यह थी कि अपने सम्बन्धियों ने भी आना-जाना छोड़ दिया।
एक दिन साले आए, मगर बिना पानी पिये चले गए।
इसी तरह एक बहनोई का आगमन हुआ।
उन्होंने पान तक न खाया।
मिस्टर सिनहा बड़े धैर्य से यह सारा तिरस्कार सहते जाते थे।
अब तक उनकी आर्थिक हानि न हुई थी।
गरज के बावले झक मार कर आते ही थे और नजर-नजराना मिलता ही था।
फिर विशेष चिंता का कोई कारण न था।
लेकिन बिरादरी से वैर करना पानी में रह कर मगर से वैर करने जैसे है।
कोई-न-कोई ऐसा अवसर ही आ जाता है, जब हमको बिरादरी के सामने सिर झुकाना पड़ता है।
मिस्टर सिनहा को भी साल के अन्दर ही ऐसा अवसर आ पड़ा।
यह उनकी पुत्री का विवाह था।
यही वह समस्या है जो बड़े-बड़े हेकड़ों का घमंड चूर कर देती है।
आप किसी के आने-जाने की परवा न करें, हुक्का-पानी, भोज-भात, मेल-जोल किसी बात की परवा न करे; मगर लड़की का विवाह तो न टलने वाली बला है।
उससे बचकर आप कहां जाएंगे! मिस्टर सिनहा को इस बात का दगदगा तो पहिले ही था कि त्रिवेणी के विवाह में बाधाएं पड़ेगी; लेकिन उन्हें विश्वास था कि द्रव्य की अपार शक्ति इस मुश्किल को हल कर देगी।
कुछ दिनों तक उन्होंने जान-बूझ कर टाला कि शायद इस आंधी का जोर कुछ कम हो जाय; लेकिन जब त्रिवेणी को सोलहवां साल समाप्त हो गया तो टाल-मटोल की गुंजाइश न रही।
संदेशे भेजने लगे; लेकिन जहां संदेशिया जाता वहीं जवाब मिलता—हमें मंजूर नही।
जिन घरों में साल-भर पहले उनका संदेशा पा कर लोग अपने भाग्य को सराहते, वहां से अब सूखा जवाब मिलता था—हमें मंजूर नहीं।
मिस्टर सिनहा धन का लोभ देते, जमीन नजर करने को कहते, लड़के को विलायत भेज कर ऊंची शिक्षा दिलाने का प्रस्ताव करते किंतु उनकी सारी आयोजनाओं का एक ही जवाब मिलता था—हमें मंजूर नहीं।
ऊंचे घरानों का यह हाल देखकर मिस्टर सिनहा उन घरानों में संदेश भेजने लगे, जिनके साथ पहले बैठकर भोजन करने में भी उन्हें संकोच होता था;लेकिन वहां भी वही जवाब मिला—हमें मंजूर नही।
यहां तक कि कई जगह वे खुद दौड़-दौड़ कर गये।
लोगों की मिन्नतें कीं, पर यही जवाब मिला—साहब, हमें मंजूर नहीं।
शायद बहिष्कृत घरानों में उनका संदेश स्वीकार कर लिया जाता; पर मिस्टर सिनहा जान-बूझकर मक्खी न निगलना चाहते थे।
ऐसे लोगों से सम्बन्ध न करना चाहते थे जिनका बिरादरी में काई स्थान न था।
इस तरह एक वर्ष बीत गया।
मिसेज सिनहा चारपाई पर पड़ी कराह रही थीं, त्रिवेणी भोजन बना रही थी और मिस्टर सिनहा पत्नी के पास चिंता में डूबे बैठे हुए थे।
उनके हाथ में एक खत था, बार-बार उसे देखते और कुछ सोचने लगते थे।
बड़ी देर के बाद रोगिणी ने आंखें खोलीं और बोलीं—अब न बचूंगी पांडे मेरी जान लेकर छोड़ेगा।
हाथ में कैसा कागज है?
सिनहा—यशोदानंदन के पास से खत आया हैं।
पाजी को यह खत लिखते हुए शर्म नहीं आती, मैंने इसकी नौकरी लगायी।
इसकी शादी करवायी और आज उसका मिजाज इतना बढ़ गया है कि अपने छोटे भाई की शादी मेरी लड़की से करना पसंद नहीं करता।
अभागे के भाग्य खुल जाते!
पत्नी—भगवान्, अब ले चलो।
यह दुर्दशा नहीं देखी जाती।
अंगूर खाने का जी चाहता है, मंगवाये है कि नहीं?
सिनाह—मैं जाकर खुद लेता आया था।
यह कहकर उन्होंने तश्तरी में अंगूर भरकर पत्नी के पास रख दिये।
वह उठा-उठा कर खाने लगीं।
जब तश्तरी खाली हो गयी तो बोलीं—अब किसके यहां संदेशा भेजोगे?
सिनहा—किसके यहां बताऊं! मेरी समझ में तो अब कोई ऐसा आदमी नहीं रह गया।
ऐसी बिरादरी में रहने से तो यह हजार दरजा अच्छा है कि बिरादरी के बाहर रहूं।
मैंने एक ब्राह्मण से रिश्वत ली।
इससे मुझे इनकार नहीं।
लेकिन कौन रिश्वत नहीं लेता? अपने गौं पर कोई नहीं चूकता।
ब्राह्मण नहीं खुद ईश्वर ही क्यों न हों, रिश्वत खाने वाले उन्हें भी चूस लेंगे।
रिश्वत देने वाला अगर कोई निराश होकर अपने प्राण देता है तो मेरा क्या अपराध! अगर कोई मेरे फैसले से नाराज होकर जहर खा ले तो मैं क्या कर सकता हूं।
इस पर भी मैं प्रायश्चित करने को तैयार हूं।
बिरादरी जो दंड दे, उसे स्वीकार करने को तैयार हूं।
सबसे कह चुका हूं मुझसे जो प्रायश्चित चाहो करा लो पर कोई नहीं सुनता।
दंड अपराध के अनुकूल होना चाहिए, नहीं तो यह अन्याय है।
अगर किसी मुसलमान का छुआ भोजन खाने के लिए बिरादरी मुझे काले पानी भेजना चाहे तो मैं उसे कभी न मानूंगा।
फिर अपराध अगर है तो मेरा है।
मेरी लड़की ने क्या अपराध किया है।
मेरे अपराध के लिए लड़की को दंड देना सरासर न्याय-विरुद्ध है।
पत्नी—मगर करोगे क्या? और कोई पंचायत क्यों नहीं करते?
सिनहा—पंचायत में भी तो वही बिरादरी के मुखिया लोग ही होंगे, उनसे मुझे न्याय की आशा नहीं।
वास्तव में इस तिरस्कार का कारण ईर्ष्या है।
मुझे देखकर सब जलते हैं और इसी बहाने वे मुझे नीचा दिखाना चाहते हैं।
मैं इन लोगों को खूब समझता हूं।
पत्नी—मन की लालसा मन में रह गयी।
यह अरमान लिये संसार से जाना पड़ेगा।
भगवान् की जैसी इच्छा।
तुम्हारी बातों से मुझे डर लगता है कि मेरी बच्ची की न-जाने क्या दशा होगी।
मगर तुमसे मेरी अंतिम विनय यही है कि बिरादरी से बाहर न जाना, नहीं तो परलोक में भी मेरी आत्मा को शांति न मिलेगी।
यह शोक मेरी जान ले रहा है।
हाय, बच्ची पर न-जाने क्या विपत्ति आने वाली है।
यह कहते मिसेज सिनहा की आंखें में आंसू बहने लगे।
मिस्टर सिनहा ने उनको दिलासा देते हुए कहा—इसकी चिंता मत करो प्रिये, मेरा आशय केवल यह था कि ऐसे भाव मन में आया करते हैं।
तुमसे सच कहता हूं, बिरादरी के अन्याय से कलेजा छलनी हो गया है।
पत्नी—बिरादरी को बुरा मत कहो।
बिरादरी का डर न हो तो आदमी न जाने क्या-क्या उत्पात करे।
बिरादरी को बुरा न कहो।
(कलेजे पर हाथ रखकर) यहां बड़ा दर्द हो रहा है।
यशोदानंद ने भी कोरा जवाब दे दिया।
किसी करवट चैन नहीं आता।
क्या करुं भगवान्।
सिनहा—डाक्टर को बुलाऊं?
पत्नी—तुम्हारा जी चाहे बुला लो, लेकिन मैं बचूंगी नहीं।
जरा तिब्बो को बुला लो, प्यार कर लूं।
जी डूबा जाता है।

मानसरोवर भाग- 
बाबू ब्रजनाथ कानून पढ़ने में मग्न थे, और उनके दोनों बच्चे लड़ाई करने में।
श्यामा चिल्लाती, कि मुन्नू मेरी गुड़िया नहीं देता।
मुन्नू रोता था कि श्यामा ने मेरी मिठाई खा ली।
ब्रजनाथ ने क्रुद्ध हो कर भामा से कहा-तुम इन दुष्टों को यहाँ से हटाती हो कि नहीं ? नहीं तो मैं एक-एक की खबर लेता हूँ।
भामा चूल्हे में आग जला रही थी, बोली-अरे तो अब क्या संध्या को भी पढ़ते ही रहोगे ? जरा दम तो ले लो।
ब्रज.-उठा तो न जायेगा; बैठी-बैठी वहीं से कानून बघारोगी।
अभी एक-आध को पटक दूँगा, तो वहीं से गरजती हुई आओगी कि हाय-हाय बच्चे को मार डाला !
भामा-तो मैं कुछ बैठी या सोयी तो नहीं हूँ।
जरा एक घड़ी तुम्हीं लड़कों को बहलाओगे, तो क्या होगा ! कुछ मैंने ही तो उनकी नौकरी नहीं लिखायी !
ब्रजनाथ से कोई जवाब न देते बन पड़ा।
क्रोध पानी के समान बहाव का मार्ग न पा कर और भी प्रबल हो जाता है।
यद्यपि ब्रजनाथ नैतिक सिद्धांतों के ज्ञाता थे, पर उनके पालन में इस समय कुशल न दिखायी दी।
मुद्दई और मुद्दालेह, दोनों को एक ही लाठी हाँका, और दोनों को रोते-चिल्लाते छोड़ कानून का ग्रंथ बगल में दबा कालेज-पार्क की राह ली।
सावन का महीना था।
आज कई दिन के बाद बादल हटे थे।
हरे-भरे वृक्ष सुनहरी चादर ओढ़े खड़े थे।
मृदु समीर सावन का राग गाता था और बगुले डालियों पर बैठे हिंडोले झूल रहे थे।
ब्रजनाथ एक बेंच पर आ बैठे और किताब खोली।
लेकिन इस ग्रंथ की अपेक्षा प्रकृति-ग्रंथ का अवलोकन अधिक चित्ताकर्षक था।
कभी आसमान को पढ़ते थे, कभी पत्तियों को, कभी छविमयी हरियाली को और कभी सामने मैदान में खेलते हुए लड़कों को।
एकाएक उन्हें सामने घास पर कागज की एक पुड़िया दिखायी दी।
माया ने जिज्ञासा की-आड़ में चलो, देखें इसमें क्या है।
बुद्धि ने कहा-तुमसे मतलब ? पड़ी रहने दो।
लेकिन जिज्ञासा-रूपी माया की जीत हुई।
ब्रजनाथ ने उठ कर पुड़िया उठा ली।
कदाचित् किसी के पैसे पुड़िया में लिपटे गिर पड़े हैं।
खोल कर देखा; सावरेन थे।
गिना, पूरे आठ निकले।
कुतूहल की सीमा न रही।
ब्रजनाथ की छाती धड़कने लगी।
आठों सावरेन हाथ में लिये सोचने लगे, इन्हें क्या करूँ ? अगर यहीं रख दूँ, तो न जाने किसकी नजर पड़े; न मालूम कौन उठा ले जाय ! नहीं, यहाँ रखना उचित नहीं।
चलूँ थाने में इत्तला कर दूँ और ये सावरेन थानेदार को सौंप दूँ।
जिसके होंगे वह आप ले जायगा या अगर उसको न भी मिलें, तो मुझ पर कोई दोष न रहेगा, मैं तो अपने उत्तरदायित्व से मुक्त हो जाऊँगा।
माया ने परदे की आड़ से मंत्र मारना शुरू किया।
वह थाने नहीं गये, सोचा-चलूँ, भामा से एक दिल्लगी करूँ।
भोजन तैयार होगा।
कल इत्मीनान से थाने जाऊँगा।
भामा ने सावरेन देखे, तो हृदय में एक गुदगुदी-सी हुई।
पूछा-किसकी है ?
ब्रज.-मेरी।
भामा-चलो, कहीं हो न !
ब्रज.-पड़ी मिली है।
भामा-झूठ बात।
ऐसे ही भाग्य के बली हो, तो सच बताओ कहाँ मिली ? किसकी है ?
ब्रज.-सच कहता हूँ, पड़ी मिली है।
भामा-मेरी कसम ?
ब्रज.-तुम्हारी कसम।
भामा गिन्नियों को पति के हाथ से छीनने की चेष्टा करने लगी।
ब्रजनाथ ने कहा-क्यों छीनती हो ?
भामा-लाओ, मैं अपने पास रख लूँ ?
ब्रज.- रहने दो, मैं इसकी इत्तला करने थाने जाता हूँ।
भामा का मुख मलिन हो गया।
बोली-पड़े हुए धन की क्या इत्तला ?
ब्रज.-हाँ, और क्या, इन आठ गिन्नियों के लिए ईमान बिगाड़ूँगा ?
भामा-अच्छा तो सबेरे चले जाना।
इस समय जाओगे, तो आने में देर होगी।
ब्रजनाथ ने भी सोचा, यही अच्छा।
थानेवाले रात को तो कोई कार्रवाई करेंगे नहीं।
जब अशर्फियों को पड़ा ही रहना है, तब जैसे थाना वैसे मेरा घर।
गिन्नियाँ संदूक में रख दीं।
खा-पी कर लेटे, तो भामा ने हँस कर कहा-आया धन क्यों छोड़ते हो ? लाओ, मैं अपने लिए एक गुलूबंद बनवा लूँ, बहुत दिनों से जी तरस रहा है।
माया ने इस समय हास्य का रूप धारण किया।
ब्रजनाथ ने तिरस्कार करके कहा-गुलूबंद की लालसा में गले में फाँसी लगाना चाहती हो क्या ?
प्रातःकाल ब्रजनाथ थाने के लिए तैयार हुए।
कानून का एक लेक्चर छूट जायेगा, कोई हरज नहीं।
वह इलाहाबाद के हाईकोर्ट में अनुवादक थे।
नौकरी में उन्नति की आशा न देख कर साल भर से वकालत की तैयारी में मग्न थे, लेकिन अभी कपड़े पहन ही रहे थे कि उनके एक मित्र मुंशी गोरेलाल आ कर बैठ गये, और अपनी पारिवारिक दुश्चिंताओं की रामकहानी सुना कर अत्यंत विनीत भाव से बोले-भाई साहब, इस समय मैं इन झंझटों में ऐसा फँस गया हूँ कि बुद्धि कुछ काम नहीं करती।
तुम बड़े आदमी हो।
इस समय कुछ सहायता करो।
ज्यादा नहीं तीस रुपये दे दो।
किसी न किसी तरह काम चला लूँगा, आज तीस तारीख है।
कल शाम को तुम्हें रुपये मिल जायेंगे।
ब्रजनाथ बड़े आदमी तो न थे; किन्तु बड़प्पन की हवा बाँध रखी थी।
यह मिथ्याभिमान उनके स्वभाव की एक दुर्बलता थी।
केवल अपने वैभव का प्रभाव डालने के लिए ही वह बहुधा मित्रों की छोटी-मोटी आवश्यकताओं पर अपनी वास्तविक आवश्यकताओं को निछावर कर दिया करते थे, लेकिन भामा को इस विषय में उनसे सहानुभूति न थी; इसीलिए जब ब्रजनाथ पर इस प्रकार का संकट आ पड़ता था, तब थोड़ी देर के लिए उनकी पारिवारिक शांति अवश्य नष्ट हो जाती थी।
उनमें इनकार करने या टालने की हिम्मत न थी।
वह सकुचाते हुए भामा के पास गये और बोले-तुम्हारे पास तीस रुपये तो न होंगे ? मुंशी गोरेलाल माँग रहे हैं।
भामा ने रुखाई से कहा-मेरे पास तो रुपये नहीं।
ब्रज.-होंगे तो जरूर, बहाना करती हो।
भामा-अच्छा, बहाना ही सही।
ब्रज.-तो मैं उनसे क्या कह दूँ।
भामा-कह दो घर में रुपये नहीं हैं, तुमसे न कहते बने, तो मैं पर्दे की आड़ से कह दूँ।
ब्रज.-कहने को तो मैं कह दूँ, लेकिन उन्हें विश्वास न आयेगा।
समझेंगे, बहाना कर रहे हैं।
भामा-समझेंगे तो समझा करें।
ब्रज.-मुझसे ऐसी बेमुरौवती नहीं हो सकती।
रात-दिन का साथ ठहरा, कैसे इनकार करूँ ?
भामा-अच्छा, तो जो मन में आवे, सो करो।
मैं एक बार कह चुकी, मेरे पास रुपये नहीं।
ब्रजनाथ मन में बहुत खिन्न हुए।
उन्हें विश्वास था कि भामा के पास रुपये हैं।
लेकिन केवल मुझे लज्जित करने के लिए इनकार कर रही है।
दुराग्रह ने संकल्प को दृढ़ कर दिया।
संदूक से दो गिन्नियाँ निकालीं और गोरेलाल को दे कर बोले-भाई, कल शाम को कचहरी से आते ही रुपये दे जाना।
ये एक आदमी की अमानत है, मैं इसी समय देने जा रहा था-यदि कल रुपये न पहुँचे तो मुझे बहुत लज्जित होना पड़ेगा; कहीं मुँह दिखाने योग्य न रहूँगा।
गोरेलाल ने मन में कहा-अमानत स्त्री के सिवा और किसकी होगी, और गिन्नियाँ जेब में रख कर घर की राह ली।
आज पहली तारीख की संध्या है।
ब्रजनाथ दरवाजे पर बैठे गोरेलाल का इंतजार कर रहे हैं।
पाँच बज गये गोरेलाल अभी तक नहीं आये।
ब्रजनाथ की आँखें रास्ते की तरफ लगी हुई थीं।
हाथ में एक पत्र था; लेकिन पढ़ने में जी नहीं लगता था।
हर तीसरे मिनट रास्ते की ओर देखने लगते थे।
लेकिन सोचते थे-आज वेतन मिलने का दिन है।
इसी कारण आने में देर हो रही है।
आते ही होंगे।
छः बजे गोरेलाल का पता नहीं।
कचहरी के कर्मचारी एक-एक करके चले आ रहे थे।
ब्रजनाथ को कई बार धोखा हुआ।
वह आ रहे हैं।
जरूर वही हैं।
वैसी ही अचकन है।
वैसी ही टोपी है।
चाल भी वही है।
हाँ, वही हैं, इसी तरफ आ रहे हैं।
अपने हृदय से एक बोझा-सा उतरता मालूम हुआ; लेकिन निकट आने पर ज्ञात हुआ कि कोई और है।
आशा की कल्पित मूर्ति दुराशा में बदल गयी।
ब्रजनाथ का चित्त खिन्न होने लगा।
वह एक बार कुरसी से उठे।
बरामदे की चौखट पर खड़े हो, सड़क पर दोनों तरफ निगाह दौड़ायी।
कहीं पता नहीं।
दो-तीन बार दूर से आते हुए इक्कों को देख कर गोरेलाल को भ्रम हुआ।
आकांक्षा की प्रबलता !
सात बजे; चिराग जल गये।
सड़क पर अँधेरा छाने लगा।
ब्रजनाथ सड़क पर उद्विग्न भाव से टहलने लगे।
इरादा हुआ, गोरेलाल के घर चलूँ।
उधर कदम बढ़ाया; लेकिन हृदय काँप रहा था कि कहीं वह रास्ते में आते हुए न मिल जायँ, तो समझें कि थोड़े-से रुपयों के लिए इतने व्याकुल हो गये।
थोड़ी ही दूर गये कि किसी को आते देखा।
भ्रम हुआ, गोरेलाल हैं, मुड़े और सीधे बरामदे में आ कर दम लिया, लेकिन फिर वही धोखा।
फिर वही भ्रांति।
तब सोचने लगे कि इतनी देर क्यों हो रही है ? क्या अभी तक वह कचहरी से न आये होंगे ! ऐसा कदापि नहीं हो सकता।
उनके दफ्तरवाले मुद्दत हुई, निकल गये।
बस दो बातें हो सकती हैं, या तो उन्होंने कल आने का निश्चय कर लिया, समझे होंगे, रात को कौन जाय, या जान-बूझ कर बैठे होंगे, देना न चाहते होंगे, उस समय उनको गरज थी, इस समय मुझे गरज है।
मैं ही किसी को क्यों न भेज दूँ ? लेकिन किसे भेजूँ ? मुन्नू जा सकता है।
सड़क ही पर मकान है।
यह सोच कर कमरे में गये, लैंप जलाया और पत्र लिखने बैठे, मगर आँखें द्वार ही की ओर लगी हुई थीं।
अकस्मात् किसी के पैरों की आहट सुनाई दी।
परन्तु पत्र को एक किताब के नीचे दबा लिया और बरामदे में चले आये।
देखा, पड़ोस का एक कुँजड़ा तार पढ़ाने आया है।
उससे बोले-भाई, इस समय फुरसत नहीं है; थोड़ी देर में आना।
उसने कहा-बाबू जी, घर भर के आदमी घबराये हैं, जरा एक निगाह देख लीजिए।
निदान ब्रजनाथ ने झुँझला कर उसके हाथ से तार ले लिया, और सरसरी नजर से देख कर बोले-कलकत्ते से आया है।
माल नहीं पहुँचा।
कुँजड़े ने डरते-डरते कहा-बाबूजी इतना और देख लीजिए, किसने भेजा है।
इस पर ब्रजनाथ ने तार फेंक दिया और बोले-मुझे इस वक्त फुरसत नहीं है।
आठ बज गये।
ब्रजनाथ को निराशा होने लगी-मुन्नू इतनी रात बीते नहीं जा सकता।
मन में निश्चय किया, आज ही जाना चाहिए, बला से बुरा मानेंगे।
इसकी कहाँ तक चिंता करूँ।
स्पष्ट कह दूँगा मेरे रुपये दो दो।
भलमनसी भलेमानसों से निभाई जा सकती है।
ऐसे धूर्तों के साथ भलमनसी का व्यवहार करना मूर्खता है।
अचकन पहनी; घर में जा कर भामा से कहा-जरा एक काम से बाहर जाता हूँ, किवाड़ें बंद कर लो।
चलने को तो चले; लेकिन पग-पग पर रुकते जाते थे।
गोरेलाल का घर दूर से दिखायी दिया; लैंप जल रहा था।
ठिठक गये और सोचने लगे चल कर क्या कहूँगा ? कहीं उन्होंने जाते-जाते रुपये निकाल कर दे दिये, और देर के लिए क्षमा माँगी तो मुझे बड़ी झेंप होगी।
वह मुझे क्षुद्र, ओछा, धैर्यहीन समझेंगे।
नहीं, रुपयों की बातचीत करूँ ही क्यों ? कहूँगा-भाई घर में बड़ी देर से पेट दर्द कर रहा है।
तुम्हारे पास पुराना तेज सिरका तो नहीं है ! मगर नहीं, यह बहाना कुछ भद्दा-सा प्रतीत होता है।
साफ कलई खुल जायेगी।
ऊँह ! इस झंझट की जरूरत ही क्या है।
वह मुझे देख कर आप ही समझ जायेंगे।
इस विषय में बातचीत की कुछ नौबत ही न आवेगी।
ब्रजनाथ इसी उधेड़बुन में आगे बढ़ते चले जाते थे, जैसे नदी में लहरें चाहे किसी ओर चलें, धारा अपना मार्ग नहीं छोड़ती।
गोरेलाल का घर आ गया।
द्वार बंद था।
ब्रजनाथ को उन्हें पुकारने का साहस न हुआ, समझे खाना खा रहे होंगे।
दरवाजे के सामने से निकले, और धीरे-धीरे टहलते हुए एक मील तक चले गये।
नौ बजने की आवाज़ कान में आयी।
गोरेलाल भोजन कर चुके होंगे, यह सोचकर लौट पड़े; लेकिन द्वार पर पहुँचे, तो अँधेरा था।
वह आशा-रूपी दीपक बुझ गया था।
एक मिनट तक दुविधा में खड़े रहे।
क्या करूँ।
अभी बहुत सबेरा है।
इतनी जल्दी थोड़े ही सो गये होंगे ? दबे पाँव बरामदे पर चढ़े।
द्वार पर कान लगा कर सुना, चारों ओर ताक रहे थे कि कहीं कोई देख न ले।
कुछ बातचीत की भनक कान में पड़ी।
ध्यान से सुना।
स्त्री कह रही थी-रुपये तो सब उठ गये, ब्रजनाथ को कहाँ से दोगे ? गोरेलाल ने उत्तर दिया-ऐसी कौन सी उतावली है, फिर दे देंगे।
और दरख्वास्त दे दी है, कल मंजूर हो ही जायेगी।
तीन महीने के बाद लौटेंगे तब देखा जायेगा।
ब्रजनाथ को ऐसा जान पड़ा मानो मुँह पर किसी ने तमाचा मार दिया।
क्रोध और नैराश्य से भरे हुए बरामदे से उतर आये।
घर चले तो सीधे कदम न पड़ते थे, जैसे कोई दिन-भर का थका-माँदा पथिक हो।
ब्रजनाथ रात-भर करवटें बदलते रहे।
कभी गोरेलाल की धूर्तता पर क्रोध आता था, कभी अपनी सरलता पर; मालूम नहीं, किस गरीब के रुपये हैं।
उस पर क्या बीती होगी ! लेकिन अब क्रोध या खेद से क्या लाभ ? सोचने लगे-रुपये कहाँ से आवेंगे ? भामा पहले ही इनकार कर चुकी है, वेतन में इतनी गुंजाइश नहीं।
दस-पांँच रुपये की बात होती तो कतर-ब्योंत करता।
तो क्या करूँ ? किसी से उधार लूँ।
मगर मुझे कौन देगा।
आज तक किसी से माँगने का संयोग नहीं पड़ा, और अपना कोई ऐसा मित्र है भी तो नहीं।
जो लोग हैं, मुझी को सताया करते हैं, मुझे क्या देंगे।
हाँ, यदि कुछ दिन कानून छोड़ कर अनुवाद करने में परिश्रम करूँ, तो रुपये मिल सकते हैं।
कम से कम एक मास का कठिन परिश्रम है।
सस्ते अनुवादकों के मारे दर भी तो गिर गयी है।
हा निर्दयी ! तूने बड़ी दगा की।
न जाने किस जन्म का बैर चुकाया।
कहीं का न रखा !
दूसरे दिन से ब्रजनाथ को रुपयों की धुन सवार हुई।
सवेरे कानून के लेक्चर में सम्मिलित होते, संध्या को कचहरी से तजबीजों का पुलिंदा घर लाते और आधी रात तक बैठे अनुवाद किया करते।
सिर उठाने की मुहलत न मिलती।
कभी एक-दो भी बज जाते।
जब मस्तिष्क बिलकुल शिथिल हो जाता तब विवश होकर चारपाई पर पड़ रहते।
लेकिन इतने परिश्रम का अभ्यास न होने के कारण कभी-कभी सिर में दर्द होने लगता।
कभी पाचन-क्रिया में विघ्न पड़ जाता, कभी ज्वर चढ़ आता।
तिस पर भी वह मशीन की तरह काम में लगे रहते।
भामा कभी-कभी झुँझला कर कहती-अजी, लेट भी रहो; बड़े धर्मात्मा बने हो।
तुम्हारे जैसे दस-पाँच आदमी और होते, तो संसार का काम ही बन्द हो जाता।
ब्रजनाथ इस बाधाकारी व्यंग्य का उत्तर न देते, दिन निकलते ही फिर वही चरखा ले बैठते।
यहाँ तक कि तीन सप्ताह बीत गये और पचीस रुपये हाथ आ गये।
ब्रजनाथ सोचते थे-दो-तीन दिन में बेड़ा पार है; लेकिन इक्कीसवें दिन उन्हें प्रचंड ज्वर चढ़ आया और तीन दिन तक न उतरा।
छुट्टी लेनी पड़ी, शय्यासेवी बन गये।
भादों का महीना था।
भामा ने समझा, पित्त का प्रकोप है।
लेकिन जब एक सप्ताह तक डाक्टर की औषधि सेवन करने पर भी ज्वर न उतरा तब घबरायी।
ब्रजनाथ प्रायः ज्वर में बक-झक भी करने लगते।
भामा सुन कर डर के मारे कमरे में से भाग जाती।
बच्चों को पकड़ कर दूसरे कमरे में बन्द कर देती।
अब उसे शंका होने लगती थी कि कहीं यह कष्ट उन्हीं रुपयों के कारण तो नहीं भोगना पड़ रहा है ! कौन जाने, रुपयेवाले ने कुछ कर-धर दिया हो ! जरूर यही बात है, नहीं तो औषधि से लाभ क्यों नहीं होता ?
संकट पड़ने पर हम धर्म-भीरु हो जाते हैं, औषधियों से निराश हो कर देवताओं की शरण लेते हैं।
भामा ने भी देवताओं की शरण ली।
वह जन्माष्टमी, शिवरात्रि और तीज के सिवा कोई व्रत न रखती थी।
इस बार उसने नवरात्रा का कठिन व्रत शुरू किया।
आठ दिन पूरे हो गये।
अंतिम दिन आया।
प्रभात का समय था।
भामा ने ब्रजनाथ को दवा पिलायी और दोनों बालकों को ले कर दुर्गा जी की पूजा करने के लिए चली।
उसका हृदय आराध्य देवी के प्रति श्रद्धा से परिपूर्ण था।
मन्दिर के आँगन में पहुँची।
उपासक आसनों पर बैठे हुए दुर्गापाठ कर रहे थे।
धूप और अगर की सुगंध उड़ रही थी।
उसने मन्दिर में प्रवेश किया।
सामने दुर्गा की विशाल प्रतिमा शोभायमान थी।
उसके मुखारविंद पर एक विलक्षण दीप्ति झलक रही थी।
बड़े-बड़े उज्ज्वल नेत्रों से प्रभा की किरणें छिटक रही थीं।
पवित्रता का एक समाँ-सा छाया हुआ था।
भामा इस दीप्तवर्ण मूर्ति के सम्मुख सीधी आँखों से ताक न सकी।
उसके अन्तःकरण में एक निर्मल, विशुद्ध भावपूर्ण भय का उदय हो आया।
उसने आँखें बन्द कर लीं।
घुटनों के बल बैठ गयी, और हाथ जोड़ कर करुण स्वर से बोली-माता, मुझ पर दया करो।
उसे ऐसा ज्ञात हुआ, मानो देवी मुस्करायी।
उसे उन दिव्य नेत्रों से एक ज्योति-सी निकल कर अपने हृदय में आती हुई मालूम हुई।
उसके कानों में देवी के मुँह से निकले ये शब्द सुनाई दिये-पराया धन लौटा दे, तेरा भला होगा।
भामा उठ बैठी।
उसकी आँखों में निर्मल भक्ति का आभास झलक रहा था।
मुखमंडल से पवित्र प्रेम बरसा पड़ता था।
देवी ने कदाचित् उसे अपनी प्रभा के रंग में डुबा दिया था।
इतने में दूसरी एक स्त्री आयी।
उसके उज्ज्वल केश बिखरे और मुरझाये हुए चेहरे के दोनों ओर लटक रहे थे।
शरीर पर केवल एक श्वेत साड़ी थी।
हाथ में चूड़ियों के सिवा और कोई आभूषण न था।
शोक और नैराश्य की साक्षात् मूर्ति मालूम होती थी।
उसने भी देवी के सामने सिर झुकाया और दोनों हाथों से आँचल फैला कर बोली-देवी, जिसने मेरा धन लिया हो, उसका सर्वनाश करो।
जैसे सितार मिजराब की चोट खा कर थरथरा उठता है, उसी प्रकार भामा का हृदय अनिष्ट के भय से थरथरा उठा।
ये शब्द तीव्र शर के समान उसके कलेजे में चुभ गये।
उसने देवी की ओर कातर नेत्रों से देखा।
उनका ज्योतिर्मय स्वरूप भयंकर था, नेत्रों से भीषण ज्वाला निकल रही थी।
भामा के अंतःकरण में सर्वत्रा-आकाश से, मंदिर के सामनेवाले वृक्षों से, मंदिर के स्तंभों से, सिंहासन के ऊपर जलते हुए दीपक से और देवी के विकराल मुँह से ये शब्द निकल कर गूँजने लगे-पराया धन लौटा दे, नहीं तो तेरा सर्वनाश हो जायेगा।
भामा खड़ी हो गयी और उस वृद्धा से बोली-क्यों माता, तुम्हारा धन किसी ने ले लिया है ?
वृद्धा ने इस प्रकार उसकी ओर देखा, मानो डूबते को तिनके का सहारा मिला।
बोली-हाँ बेटी !
भामा-कितने दिन हुए ?
वृद्धा-कोई डेढ़ महीना।
भामा-कितने रुपये थे।
वृद्धा-पूरे एक सौ बीस।
भामा-कैसे खोये ?
वृद्धा-क्या जाने कहीं गिर गये।
मेरे स्वामी पलटन में नौकर थे।
आज कई बरस हुए, वह परलोक सिधारे।
अब मुझे सरकार से साठ रुपये साल पेंशन मिलती है।
अबकी दो साल की पेंशन एक साथ ही मिली थी।
खजाने से रुपये ले कर आ रही थी।
मालूम नहीं, कब और कहाँ गिर पड़े।
आठ गिन्नियाँ थीं।
भामा-अगर वे तुम्हें मिल जायें तो क्या दोगी।
वृद्धा-अधिक नहीं, उसमें से पचास रुपये दे दूँगी।
भामा-रुपये क्या होंगे, कोई उससे अच्छी चीज दो।
वृद्धा-बेटी और क्या दूँ, जब तक जीऊँगी, तुम्हारा यश गाऊँगी।
भामा-नहीं, इसकी मुझे आवश्यकता नहीं।
वृद्धा-बेटी, इसके सिवा मेरे पास क्या है।
भामा-मुझे आशीर्वाद दो।
मेरे पति बीमार हैं, वह अच्छे हो जायँ।
वृद्धा-क्या उन्हीं को रुपये मिले हैं ?
भामा-हाँ, वह उसी दिन से तुम्हें खोज रहे हैं।
वृद्धा घुटनों के बल बैठ गयी, और आँचल फैला कर कम्पित स्वर से बोली-देवी ! इनका कल्याण करो।
भामा ने फिर देवी की ओर सशंक दृष्टि से देखा।
उनके दिव्य रूप पर प्रेम का प्रकाश था।
आँखों में दया की आनंददायिनी झलक थी।
उस समय भामा के अंतःकरण में कहीं स्वर्गलोक से यह ध्वनि सुनायी दी-जा तेरा कल्याण होगा।
संध्या का समय है।
भामा ब्रजनाथ के साथ इक्के पर बैठी तुलसी के घर, उसकी थाती लौटाने जा रही है।
ब्रजनाथ के बड़े परिश्रम की कमायी तो डाक्टर की भंेट हो चुकी है, लेकिन भामा ने एक पड़ोसी के हाथ अपने कानों के झुमके बेच कर रुपये जुटाये हैं।
जिस समय झुमके बन कर आये थे, भामा बहुत प्रसन्न हुई थी।
आज उन्हें बेच कर वह उससे भी अधिक प्रसन्न है।
जब ब्रजनाथ ने आठों गिन्नियाँ उसे दिखायी थीं, उसके हृदय में एक गुदगुदी-सी हुई थी; लेकिन यह हर्ष मुख पर आने का साहस न कर सका था।
आज उन गिन्नियों को हाथ से जाते समय उसका हार्दिक आनन्द आँखों में चमक रहा है, ओंठों पर नाच रहा है, कपोलों को रँग रहा है, और अंगों पर किलोल कर रहा है; वह इंद्रियों का आनंद था, यह आत्मा का आनंद है; वह आनंद लज्जा के भीतर छिपा हुआ था, यह आनंद गर्व से बाहर निकला पड़ता है।
तुलसी का आशीर्वाद सफल हुआ।
आज पूरे तीन सप्ताह के बाद ब्रजनाथ तकिये के सहारे बैठे थे।
वह बार-बार भामा को प्रेमपूर्ण नेत्रों से देखते थे।
वह आज उन्हें देवी मालूम होती थी।
अब तक उन्होंने उसके बाह्य सौंदर्य की शोभा देखी थी, आज वह उसका आत्मिक सौंदर्य देख रहे हैं।
तुलसी का घर एक गली में था।
इक्का सड़क पर जा कर ठहर गया।
ब्रजनाथ इक्के पर से उतरे और अपनी छड़ी टेकते हुए भामा के हाथों के सहारे तुलसी के घर पहुँचे।
तुलसी ने रुपये लिये और दोनों हाथ फैला कर आशीर्वाद दिया-दुर्गा जी तुम्हारा कल्याण करें।
तुलसी का वर्णहीन मुख वैसे ही खिल गया, जैसे वर्षा के पीछे वृक्षों की पत्तियाँ खिल जाती हैं।
सिमटा हुआ अंग फैल गया, गालों की झुर्रियाँ मिटती दीख पड़ीं।
ऐसा मालूम होता था, मानो उसका कायाकल्प हो गया।
वहाँ से आ कर ब्रजनाथ अपने द्वार पर बैठे हुए थे कि गोरेलाल आ कर बैठ गये।
ब्रजनाथ ने मुँह फेर लिया।
गोरेलाल बोले-भाई साहब ! कैसी तबीयत है ?
ब्रजनाथ-बहुत अच्छी तरह हूँ।
गोरेलाल-मुझे क्षमा कीजिएगा।
मुझे इसका बहुत खेद है कि आपके रुपये देने में इतना विलम्ब हुआ।
पहली तारीख ही को घर से एक आवश्यक पत्र आ गया, और मैं किसी तरह तीन महीने की छुट्टी ले कर घर भागा।
वहाँ की विपत्ति-कथा कहूँ, तो समाप्त न हो।
लेकिन आपकी बीमारी का शोक-समाचार सुन कर आज भागा चला आ रहा हूँ।
ये लीजिए, रुपये हाजिर हैं।
इस विलम्ब के लिए अत्यंत लज्जित हूँ।
ब्रजनाथ का क्रोध शांत हो गया।
विनय में कितनी शक्ति है।
बोले-जी हाँ, बीमार तो था; लेकिन अब अच्छा हो गया हूँ, आपको मेरे कारण व्यर्थ कष्ट उठाना पड़ा।
यदि इस समय आपको असुविधा हो, तो रुपये फिर दे दीजिएगा।
मैं अब उऋण हो गया हूँ।
कोई जल्दी नहीं है।
गोरेलाल विदा हो गये, तो ब्रजनाथ रुपये लिये हुए भीतर आये और भामा से बोले-ये लो अपने रुपये; गोरेलाल दे गये।
भामा ने कहा-ये मेरे रुपये नहीं, तुलसी के हैं।
एक बार पराया धन ले कर सीख गयी।
ब्रज.-लेकिन तुलसी के पूरे रुपये तो दे दिये गये !
भामा-दे दिये तो क्या हुआ ? ये उसके आशीर्वाद की न्योछावर है।
ब्रज.-कान के झुमके कहाँ से आवेंगे।
भामा-झुमके न रहेंगे, न सही, सदा के लिए 'कान' तो हो गये।

रात भीग चुकी थी।
मैं बरामदे में खडा था।
सामने अमीनुददौला पार्क नीदं में डूबा खड़ा था।
सिर्फ एक औरत एक तकियादार वेचं पर बैठी हुंई थी।
पार्क के बाहर सड़क के किनारे एक फकीर खड़ा राहगीरो को दुआएं दे रहा था।
खुदा और रसूल का वास्ता......राम और भगवान का वास्ता..... इस अंधे पर रहम करो ।
सड़क पर मोटरों ओर सवारियों का तातां बन्द हो चुका था।
इक्के–दुक्के आदमी नजर आ जाते थे।
फ़कीर की आवाज जो पहले नक्कारखाने में तूती की आवाज थी अब खुले मैदान की बुलंद पुकार हो रही थी ! एकाएक वह औरत उठी और इधर उधर चौकन्नी आंखो से देखकर फकीर के हाथ में कुछ रख दिया और फिर बहुत धीमे से कुछ कहकर एक तरफ चली गयी।
फकीर के हाथ मे कागज का टुकडा नजर आया जिसे वह बार बार मल रहा था।
क्या उस औरत ने यह कागज दिया है ?
यह क्या रहस्य है ? उसके जानने के कूतूहल से अधीर होकर मै नीचे आया ओर फेकीर के पास खड़ा हो गया।
मेरी आहट पाते ही फकीर ने उस कागज के पुर्जे को दो उंगलियों से दबाकर मुझे दिखाया।
और पूछा,- बाबा, देखो यह क्या चीज है ?
मैने देखा– दस रुपये का नोट था ! बोला– दस रुपये का नोट है, कहां पाया ? 
फकीर ने नोट को अपनी झोली में रखते हुए कहा-कोई खुदा की बन्दी दे गई है।
मैने ओर कुछ ने कहा।
उस औरत की तरफ दौडा जो अब अधेरे में बस एक सपना बनकर रह गयी थी।
वह कई गलियों मे होती हुई एक टूटे–फूटे गिरे-पडे मकान के दरवाजे पर रुकी, ताला खोला और अन्दर चली गयी।
रात को कुछ पूछना ठीक न समझकर मै लौट आया।
रातभर मेरा जी उसी तरफ लगा रहा।
एकदम तड़के मै फिर उस गली में जा पहुचा ।
मालूम हुआ वह एक अनाथ विधवा है।
मैने दरवाजे पर जाकर पुकारा – देवी, मैं तुम्हारे दर्शन करने आया हूँ।
औरत बहार निकल आयी।
ग़रीबी और बेकसी की जिन्दा तस्वीर मैने हिचकते हुए कहा- रात आपने फकीर को..................
देवी ने बात काटते हुए कहा– अजी वह क्या बात थी, मुझे वह नोट पड़ा मिल गया था, मेरे किस काम का था।
मैने उस देवी के कदमो पर सिर झुका दिया।

बूढ़ों में जो एक तरह की बच्चों की-सी बेशर्मी आ जाती है वह इस वक्त भी तुलिया में न आई थी, यद्यपि उसके सिर के बाल चांदी हो गये थे।
और गाल लटक कर दाढ़ों के नीचे आ गये थे।
वह खुद भी निश्चित रूप से अपनी उम्र न बता सकती थी, लेकिन लोगों का अनुमान था कि वह सौ की सीमा को पार कर चुकी है।
और अभी तक चलती तो अंचल से सिर दांककर, आंखें नीची किये हुए, मानो नवेली बहू है।
थी तो चमारिन, पर क्या मजाल कि किसी घर का पकवान देखकर उसका जी ललचाया।
गांव में ऊंची जातों के बहुत-से घर थे।
तुलिया का सभी जगह आना-जाना था।
सारा गांव उसकी इज्जत करता था और गृहिणियां तो उसे श्रद्धा की आंखों से देखती थीं।
उसे आग्रह के साथ अपने घर बुलातीं, उसके सिर में तेल डालतीं, मांग में सेंदूर भरती, कोई अच्छी चीज पकाई होती, जैसे हलवा या खीर या पकौड़ियां, तो उसे खिलाना चाहतीं, लेकिन बुढ़िया को जीभ से सम्मान कहीं प्यारा था।
कभी न खाती।
उसके आगे-पीछे कोई न था।
उसके टोले के लोग कुछ तो गांव छोड़कर भाग गये थे, कुछ प्लेग और मलेरिया की भेंट हो गये थे और अब थोड़े-से खंडहर मानो उनकी याद में नंगे सिर खड़े छाती-सी पीट रहे थे।
केवल तुलिया की मंड़ैया ही जिन्दा बच रही थी, और यद्यपि तुलिया जीवन-यात्रा की उस सीमा के निकट पहुंच चुकी थी, जहा आदमी धर्म और समाज के सारे बन्धनों से मुक्त हो जाता हैं और अब श्रेष्ठ प्राणियों को भी उससे उसकी जात के कारण कोई भेद न था, सभी उसे अपने घर में आश्रय देने को तैयार थे, पर मान-प्रिय बुढ़िया क्यों किसी का एहसान ले, क्यों अपने मालिक की इज्जत में बट्टा लगाये, जिसकी उसने सौ बरस पहले केवल एक बार सूरत देखी थी।
हां, केवल एक बार!
तुजिया की जब सगाई हुई तो वह केवल पांच साल की थी और उसका पति अठारह साल का बलिष्ठ युवक था।
विवाह करके वह कमाने पूरब चला गया।
सोचा, अभी इस लड़की के जवान होने में दस-बारह साल की देर है।
इतने दिनों में क्यों न कुछ धन कमा लूं और फिर निश्चिन्त होकर खेती-बारी करूं।
लेकिन तुलिया जवान भी हुई, बूढ़ी भी हो गई, वह लौटकर घर न आया।
पचास साल तक उसके खत हर तीसरे महीने आते रहे।
खत के साथ जवाब के लिए एक पता लिखा हुआ लिफाफा भी होता था और तीस रुपये का मनीआर्डर।
खत में वह बराबर अपनी विवशता, पराधीनता और दुर्भाग्य का रोना रोता था—क्या करूं तूला, मन में तो बड़ी अभिलाषा है कि अपनी मंड़ैया को आबाद कर देता और तुम्हारे साथ सुख से रहता, पर सब कूछ नसीब के हाथ है, अपना कोई बस नहीं।
जब भगवान लावेंगे तब आऊंगा।
तुम धीरज रखना, मेरे जीते जी तुम्हें कोई कष्ट न होगा।
तुम्हारी बांह पकड़ी है तो मरते दम तक निबाह करूंगा।
जब आंखें बन्द हो जाएंगी तब क्या होगा, कौन जाने? प्राय: सभी पत्रों में थोड़े-से-फेर-फार के साथ यही शब्द और यही भाव होते थे।
हां, जवानी के पत्रों में विरह की जो ज्वाला होती थी, उसकी जगह अब निराशा की राख ही रह गई थी।
लेकिन तुलिया के लिए सभी पत्र एक-से प्यारे थे, मानो उसके हृदय के अंग हों।
उसने एक खत भी कभी न फाड़ा था—ऐसे शगुन के पत्र कहीं फाड़े जाते हैं—उनका एक छोटा-सा पोथा जमा हो गया था।
उनके कागज का रंग उड़ गया था, स्याही भी उड़ गई थी, लेकिन तुलिया के लिए वे अभी उतने ही सजीव, उतने ही सतृष्ण, उतने ही व्याकुल थे।
सब के सब उसकी पेटारी में लाल डोरे से बंधे हुए, उसके दीर्घ जीवन से संचित सोहाग की भांति, रखे हुए थे।
इन पत्रों को पाकर तुलिया गद्गद हो जाती।
उसके पांव जमीन पर न पड़ते, उन्हें बार-बार पढ़वाती और बार-बार रोती।
उस दिन वह अवश्य केशों में तेल डालती, सिन्दूर से मांग भरवाती, रंगीन साड़ी पहनती, अपनी पुरखिनों के चरन छूती और आशीर्वाद लेती।
उसका सोहाग जाग उठता था।
गांव की बिरहिनियों के लिए पत्र पत्र नहीं, जो पढ़कर फेंक दिया जाता है, अपने प्यारे परदेसी के प्राण हैं, देह से मूल्यवान।
उनमें देह की कठोरता नहीं, कलुषता नहीं, आत्मा की आकुलता और अनुराग है।
तुलिया पति के पत्रों ही को शायद पति समझती थी।
पति का कोई दूसरा रूप उसने कहां देखा था?
रमणियां हंसी से पूछती—क्यों बुआ, तुम्हें फूफा की कुछ याद आती है—तुमने उनको देखा तो होगा? और तुलिया के झुरिंयों से भरे हुए मुखमण्डल पर यौवन चमक उठता, आंखों में लाली आ जाती।
पुलककर कहती—याद क्यों नहीं आती बेटा, उनकी सूरत तो आज भी मेरी आंखें के समाने हैं बड़ी-बड़ी आंखें, लाल-लाल ऊंचा माथा, चौड़ी छाती, गठी हुई देह, ऐसा तो अब यहां कोई पट्ठा ही नहीं है।
मोतियों के-से दांत थे बेटा।
लाल-लाल कुरता पहने हुए थे।
जब ब्याह हो गया तो मैंने उनसे कहा, मेरे लिए बहुत-से गहने बनवाओगे न, नहीं मैं तुम्हारे घर नहीं रहूंगी।
लड़कपन था बेटा, सरम-लिहाज कुछ थोड़ा ही था।
मेरी बात सुनकर वह बड़े जोर से ठट्ठा मारकर हंसे और मुझे अपने कंधे पर बैठाकर बोले—मैं तुझे गहनों से लाद दूंगा, तुलिया, कितने गहने पहनेगी।
मैं परदेस कमाने जाता हूं, वहां से रुपये भेजूंगा, तू बहुत-से गहने बनवाना।
जब वहां से आऊंगा तो अपने साथ भी सन्दूक-भर गहने लाऊंगा।
मेरा डोला हुआ था बेटा, मां-बाप की ऐसी हैसियत कहां थी कि उन्हें बारात के साथ अपने घर बुलातें उन्हीं के घर मेरी उनसे सगाई हुई और एक ही दिन में मुझे वह कुछ ऐसे भाये कि जब वह चलने लगे तो मैं उनके गले लिपट कर रोती थी और कहती थी कि मुझे भी अपने साथ ले चलो, मैं तुम्हारा खाना पकाऊंगी, तुम्हारी खाट बिछाऊंगी, तुम्हारी धेती छांटूगी।
वहां उन्हीं के उमर के दो-तीन लड़के और बैठे हुए थे।
उन्हीं के सामने वह मुस्करा कर मेरे कान में बोले—और मेरे साथ सोयेगी नहीं? बस, मैं उनका गला छोड़कर अलग खड़ी हो गई और उनके ऊपर एक कंकड़ फेककर बोली—मुझे गाली दोगे तो कहे देती हूं, हां!
और यह जीवन-कथा नित्य के सुमिरन और जाप से जीवन-मन्त्र बन गयी थी।
उस समय कोई उसका चेहरा देखता! खिला पड़ता था।
घूंघट निकालकर भाव बताकर, मुंह फेरकर हंसती हुई, मानो उसके जीवन में दुख जैसी कोई चीज है ही नहीं।
वह अपने जीवन की इस पुण्य स्मृति का वर्णन करती, अपने अन्तस्तल के इस प्रकाश को देर्शाती जो सौ बरसों से उसके जीवन-पथ को कांटों और गढ़ों से बचाता आता था।
कैसी अनन्त अभिलाषा था, जिसे जीवन-सत्यों ने जरा भी धूमिल न कर पाया था।
वह दिन भी थे, जब तुलिया जवान थी, सुंदर थी और पतंगों को उसके रूप-दीपक पर मंछराने का नशा सवार था।
उनके अनुराग और उन्माद तथा समर्पण की कथाएं जब वह कांपते हुए स्वरों और सजल नेत्रों से कहती तो शायद उन शहींदों की आत्माएं स्वर्ग में आनन्द से नाच उठती होंगी, क्योंकि जीते जी उन्हें जो कुछ न मिला वही अब तुलिया उन पर दानों हाथों से निछावर कर रही थी।
उसकी उठती हुई जवानी थी।
जिधर से निकल जाती युवक समाज कलेजे पर हाथ रखकर रह जाता।
तब बंसीसिंह नाम का एक ठाकुर था, बड़ा छैला, बड़ा रसिया, गांव का सबसे मनचला जवान, जिसकी तान रात के सन्नाटे में कोस-भर से सुनायी पड़ती थी।
दिन में सैकड़ों बार तुलिया के घर के चक्कर लगाता।
तालाब के किनारे, खेत में, खलिहान में, कुंए पर, जहां वह जाती, परछाईं की तरह उसके पीछे लगा रहता।
कभी दूध लेकर उसके घर आता, कभी घी लेकर।
कहता, तुलिया, मैं तुझसे कुछ नहीं चाहता, बस जो कुछ मैं तुझे भेंट किया करूं, वह ले लिया कर।
तू मुझसे नहीं बोलना चाहती मत बोल, मेरा मुंह नहीं देखना चाहती, मत देख लेकिन मेरे चढ़ावों को ठुकरा मत।
बस, मैं इसी से सन्तुष्ठ हो जाऊंगा।
तुलिया ऐसी भोली न थी, जानती थी यह उंगली पकड़ने की बातें हैं, लेकिन न जाने कैसे वह एक दिन उसके धोखे में आ गयी—नहीं, धोखे में नहीं आयी—उसकी जवानी पर उसे दया आ गयी।
एक दिन वह पके हुए कलमी आमों की एक टोकरी लाया! तुलिया ने कभी कलमी आम न खाये थे।
टोकरी उससे ले ली।
फिर तो आये दिन आम की डलियां आने लगीं।
एक दिन जब तुलिया टोकरी लेकर घर में जाने लगी तो बंसी ने धीरे से उसका हाथ पकड़कर अपने सीने पर रख लिया और चट उसके पैरों पर गिर पड़ा।
फिर बोला—तुलिया, अगार अब भी तुझे मुझ पर दया नहीं आती तो आज मुझे मार डाल।
तेरे हाथों से मर जाऊं, बस यही साध है।
तुलिया न टोकरी पटक दी, अपने पांव छुड़ाकर एक पग पीछे हट गयी ओर रोषभरी आंखों से ताकती हुई बोली—अच्छा ठाकुर, अब यहां से चले जाव, नहीं तो या तो तुम न रहूंगी।
तुम्हारे आमों में आग लगे, और तुमको क्या कहूं! मेरा आदमी काले कोसों मेरे नाम पर बैठा हुआ है इसीलिए कि मैं यहां उसके साथ कपट करूं! वह मर्द है, चार पेसे कमाता है, क्या वह दूसरी न रख सकता था? क्या औरतों की संसार में कमी है? लेकिन वह मेरे नाम पर चाहे न हो।
पढ़ोगे उसकी चिट्ठियां जो मेरे नाम भेजता है? आप चाहे जिस दशा में हो, मैं कौन यहां बेठी देखती हूं, लेकिन मेरे पास बराबर रुपये भेजता है।
इसीलिए कि मैं यहां दूसरों से विहार करूं? जब तक मुझको अपनी और अपने को मेरा समझता रहेगा, तुलिया उसी की रहेगी, मन से भी, करम से भी।
जब उससेमेरा ब्याह हुआ तब मैं पांच साल की अल्हड़ छोकरी थी।
उसने मेरे साथ कौन-सा सुख उठाया? बांह पकड़ने की लाज ही तो निभा रहा है! जब वह मर्द होकर प्रीत निभाता है तो मैं औरत होकर उसके साथ दगा करूं!
यह कहकर वह भीतर गयी और पत्रों की पिटारी लाकर ठाकुर के सामने पटक दी।
मगर ठाकुर की आंखों का तार बंधा हुआ था, ओठ बिचके जा रहे थे।
ऐसा जान पड़ता था कि भूमि में धंसा जा रहा है।
एक क्षण के बाद उसने हाथ जोड़कर कहा—मुझसे बहुत बड़ा अपराध हो गया तुलिया।
मैंने तुझे पहचाना न था।
अब इसकी यही सजा है कि इसी क्षण मुझे मार डाल।
ऐसे पापी का उद्वार का यही एक मार्ग है।
तुलिया को उस पर दया नहीं आयी।
वह समझती थी कि यह अभी तक शरारत किये जाता है।
झल्लाकर बोली—मरने को जी चाहता है तो मर जाव।
क्या संसार में कुए-तालाब नहीं, या तुम्हारे पास तलवार-कटार नहीं है।
मैं किसी को क्यों मारूं?
ठाकुर ने हताश आंखों से देखा।
तो यही तेरा हुक्म है? 
मेरा हुक्म क्यों होने लगा? मरने वाले किसी से हुक्म नहीं मांगते।
ठाकुर चला गया और दूसरे दिन उसकी लाश नदी में तैरती हुई मिली।
लोगों ने समझा तड़के नहाने आया होगा, पांव फिसल गया होगा।
महीनों तक गांव में इसकी चर्चा रही, पर तुलिया ने जबान तक न खोली, उधर का आना-जाना बन्द कर दिया।
बंसीसिंह के मरते ही छोटे भाई ने जायदाद पर कब्जा कर लिया और उसकी स्त्री और बालक को सताने लगा।
देवरानी ताने देती, देवर ऐब लगाता।
आखिरं अनाथ विधवा एक दिन जिन्दगी से तंग आकर घर से निकल पड़ी।
गांव में सोता पड़ गया था।
तुलिया भोजन करके हाथ में लालटेन लिये गाय को रोटी खिलाने निकली थी।
प्रकाश में उसने ठकुराइन को दबे पांव जाते देखा।
सिसकती और अंचल से आंसु पोंछती जाती थी।
तीन साल का बालक गोद में था।
तुलिया ने पूछा—इतनी रात गये कहां जाती हो ठकुराइन? सुनो, बात क्या है, तुम तो रो रही हो।
ठकुराइन घर से जा तो रही थी, पर उसे खुद न मालूम था कहां।
तुलिया की ओर एक बार भीत नेत्रों से देखकर बिना कुछ जवाब दिये आगे बढ़ी।
जवाब कैसे देती? गले में तो आंसू भरे हुए थे और इस समय न जाने क्यों और उमड़ आये थे।
तुलिया सामने आकर बोली—जब तक तुम बता न दोगी, मैं एक पग भी आगे न जाने दूंगी।
ठकुराइन खड़ी हो गयी और आंसू-भरी आंखों से क्रोध में भरकर बोली—तू क्या करेगी पूछकर? तुझसे मतलब?
मुझसे कोई मतलब ही नहीं? क्या मैं तुम्हारे गांव में नहीं रहती? गांव वाले एक-दूसरे के दुख-दर्द में साथ न देंगे तो कौन देगा? 
इस जमाने में कौन किसका साथ देता है तुलिया? जब अपने घरवालों ने ही साथ नहीं दिया और तेरे भैया के मरते ही मेरे खून के प्यासे हो गये, तो फिर मैं और किससे आशा रखूं? तुझसे मेरे घर का हाल कुछ छिपा है? वहां मेरे लिए अब जगह नहीं है।
जिस देवर-देवरानी के लिए मैं प्राण देती थी, वही अब मेरे दुश्मन हैं।
चाहते हैं कि यह एक रोटी खाय और अनाथों की तरह पड़ी रहे।
मैं रखेली नहीं हूं उढ़री हूं, ब्याहता हूं, दस गांव के बीच में ब्याह के आयी हूं।
अपनी रत्ती-भी जायदाद न छोडूंगी ओर अपना राधा लेकर रहूंगी।
तेरे भैया , ये दो शब्द तुलिया को इतने प्यारे लगे कि उसने ठकुराइन को गले लगा लिया ओर उसका हाथ पकड़कर बोली—तो बहिन, मेरे घर में चलकर रहो।
और कोई साथ दे या न दे, तुलिया मरते दम तक तुम्हारा साथ देगी।
मेरा घर तुम्हारे लायक नहीं है, लेकिन घर में और कुछ नहीं शान्ति तो है और मैं कितनी ही नीच हूं, तुम्हारी बहिन तो हूं।
ठकुराइन ने तुलिया के चेहरे पर अपनी विस्मय-भरी आंखें जमा दीं।
ऐसा न हो मेरे पीछे मेरा देवर तुम्हारा भी दुश्मन हो जाय।
मैं दुश्मनों से नहीं डरती, नहीं इस टोले में अकेली न रहती।
लेकिन मैं तो नहीं चाहती कि मेरे कारन तुझ पर आफत आवे।
तो उनसे कहने ही कौन जाता है, और किसे मालूम होगा कि अन्दर तुम हो।
ठकुराइन को ढाढ़स बंधा।
सकुचाती हुई तुलिया के साथ अन्दर आयी।
उसका हृदय भारी था।
जो एक विशाल पक्के की स्वामिनी थी, आज इस झोपड़ी में पड़ी हुई है।
घर में एक ही खाट थी, ठकुराइन बच्चे के साथ उस पर सोती।
तुलिया जमीन पर पड़ रहती।
एक ही कम्बल था, ठकुराइन उसको ओढ़ती, तुलिया टाट का टुकड़ा ओढ़कर रात काटती।
मेहमान का क्या सत्कार करे, कैसे रक्खे, यही सोचा करती।
ठकुराइन के जुठे बरतन मांजना, कपड़े छांटना, उसके बच्चे को खिलाना ये सारे काम वह इतने उमंग से करती, मानो देवी की उपासना कर रही हो।
ठकुराइन इस विपत्ति में भी ठकुराइन थी, गर्विणी, विलासप्रिय, कल्पनाहीन।
इस तरह रहती थी मानो उसी का घर है और तुलिया पर इस तरह रोब जमाती थी मानो वह उसकी लौंडी है।
लेकिन तुलिया अपने अभागे प्रेमी के साथ प्रीति की रीति का निबाह कर रही थी, उसका मन कभी न मैला होता, माथे पर कभी न बल पड़ता।
एक दिन ठकुराइन ने कहा—तुला, तुम बच्चे को देखती रहना, मैं दो-चार दिन के लिए जरा बाहर जाऊंगी।
इस तरह तो यहां जिन्दगी-भर तुम्हारी रोटीयां तोड़ती रहूंगी, पर दिल की आग कैसे ठण्डी होगी? इस बेहया को इसकी जाल कहां कि उसकी भावज कहां चली गयी।
वह तो दिल में खुश होगा कि अच्छा हुआ उसके मार्ग का कांटा हट गया।
ज्यों ही पता चला कि मैं अपने मैके नहीं गयी, कहीं और पड़ी हूं, वह तुरन्त मुझे बदनाम कर देगा और तब सारा समाज उसी का साथ देगा।
अब मुझे कुछ अपनी फिक्र करनी चाहिए।
तुलिया ने पूछा—कहां जाना चाहती हो बहिन? कोई हर्ज न हो तो मैं भी साथ चलूं।
अकेली कहां जाओगी?
उस सांप को कुचलने के लिए कोई लाठी खोजूंगी।
तुलिया इसका आशक न समझ सकी।
उसके मुख की ओर ताकने लगी।
इकुराइन ने निर्लज्ज्ता के साथ कहा—तू इतनी मोटी-सी बात भी नहीं समझी! साफ-साफ ही सुनना चाहती है? अनाथ स्त्री के पास अपनी रक्षा का अपने रूप के सिवा दूसरा कौन अस्त्र है? अब उसी अस्त्र से काम लूंगी।
जानती है, इस रूप के क्या दाम होंगे? इस भेड़िये का सिर।
इस परगने का हाकिम जो कोई भी हो उसी पर मेरा जादू चलेगा।
और ऐसा कौन मर्द है जो किसी युवती के जादू से बच सके, चाहे वह ऋषि ही क्यों न हो।
धर्म जाता है जाय, मुझ परवाह नहीं।
मैं यह नहीं देख सकती कि मैं बन-बन की पत्तियां तोडूं और वह शोहदा मूंछों पर ताव देकर राज करे।
तुलिया को मालूम हुआ कि इस अभिमानिनी के हृदय पर किनी गहरी चोट हैं इस व्यथा को शान्त करने के लिए वह जान ही पर नहीं खेल रही है, धर्म पर खेल रही है जिसे वह प्राणों से भी प्रिय समझती है।
बंसीसिंह की वह प्रार्थी मूर्ति उसकी आंखों के समाने आ खड़ी हुई।
वह बलिष्ठ था, अपनी फौलादी शक्ति से वह बड़ी आसानी के साथ तुलिया पर बल प्रयोग कर सकता था, ओर उस रात के सन्नाटे में उस आनाथा की रक्षा करने वाला ही कौन बैठा हुआ था।
पर उसकी सतीत्व-भरी भर्त्सना ने बंसीसिंह को किस तरह मोहित कर लिया, जैसे कोई काला भयंकर नाग महुअर का सुरीला राग सुनकर मस्त हो गया हो।
उसी सच्चे सूरमा की कुली-मर्यादा आज संकट में है।
क्या तुलिया उस मार्यादा को लुटने देगी और कुछ न करेगी? नहीं-नहीं! अगर बंसीसिंह ने उसके सत् को अपने प्राणों से प्रिय समझा तो वह भी उसकी आबरू को अपने धर्म से बचायेगी।
उसने ठकुराइन को तसल्ली देते हुए कहा—अभी तुम कहीं मत जाओ बहिन पहले मुझे अपनी शक्ति आजमा लेने दो।
मेरी आबरू चली भी गयी तो कौन हंसेगा।
तुम्हारी आबरू के पीछे तो एक कुल की आबरू है।
ठकुराइन ने मुस्कराकर उसको देखा।
बोली—तू यह कला क्या जाने तुलिया?
कौन-सी कला? 
यही मर्दों को उल्लू बनाने की।
मैं नारी हूं? 
लेकिन पुरुषों का चरित्र तो नहीं जानती? 
यह तो हम-तुम दोनों मां के पेट से सीखकर आयी हैं।
कुछ बता तो क्या करेगी? 
वही जो तुम करने जा रही हो।
तुम परगने के हाकिम पर अपना जादू डालना चाहती हो, मैं तुम्हारे देवर पर ज़ाला फेंकूगी।
बड़ा घाघ है तुलिया।
यही तो देखना है।
तुलिया ने बाकी रात कार्यक्रम और उसका विधान सोचने में काटी।
कुशल सुनापति की भांति उसने धावे और मार-काट की एक योजना-सी मन में बना ली।
उसे अपनी विजय का विश्वास था।
शुत्रु निश्शंक था, इस धावे की उसे जरा भी खबर न थी।
बंसीसिंह का छोटा भाई गिरधर कंधे पर छ: फीट का मोटा लट्ठ रखे अकड़ता चला आता था कि तुलिया ने पुकारा—ठाकुर, तनिक यह घास का गट्ठा उठाकर मेरे सिर पर रख दो।
मुझसे नहीं उठता।
दोपहर हो गया था।
मजदूर खेतों में लौटकर आ चुके थे।
बगूले उठने लगे थे।
तुलिया एक पेड़ के नीचे घास का गट्ठा रखे खड़ी थी।
उसके माथे से पसीने की धार बह रही थी।
ठाकुन ने चौंककर तुलिया की ओर देखां उसी वक्त तुलिया का अंचल खिसक गया और नीचे की लाल चोली झलक पड़ी।
उसने झट अंचल सम्हाल लिया, पर उतावली में जूड़े में गुंथी हुई फूलों की बेनी बिजली की तरह आंखें में कौंद गयी।
गिरधर का मन चंचली हो उठा।
आंखों में हल्का-सा नशा पैदा हुआ और चेहरे पर हल्की-सी सुर्खी और हल्की-सी मुस्कराहट।
नस-नस में संगीत-सा गूंज उठा।
उसने तुलिया को हजारों बार देखा था, प्यासी आंखों, ललचायी आंखों से, मगर तुलिया अपने रूप और सत् के घमण्ड में उसकी तरह कभी आंखें तक न उठाती थी।
उसकी मुद्रा और ढंग में कुछ ऐसी रुखाई, कुछ ऐसी निठुरता होती थी कि ठाकुर के सारे हौसले पस्त हो जाते थे, सारा शौक ठण्डा पड़ जाता था।
आकाश में उड़ने वाले पंछी पर उसके जाल और दाने का क्या असर हो सकता था? मगर आज वह पंछी सामने वाली डाली पर आ बैठा था और ऐसा जान पड़ता था कि भूखा है।
फिर वह क्यों न दाना और जाल लेकर दौड़े।
उसने मस्त होकर कहा—मैं पहुंचाये देता हूं तुलिया, तू क्यों सिर पर उठायेगी।
और कोई देख ले तो यही कहे कि ठाकुर को क्या हो गया है? 
मुझे कुत्तों के भूंकने की परवा नहीं है।
लेकिन मुझे तो है।
ठाकुर ने न माना।
गट्ठा सिर पर उठा लिया और इस तरह आकाश में पांव रखता चला मानो तीनों लोक का खजाना लूटे लिये जाता है।
एक महिना गुजर गया।
तुलिया ने ठाकुर पर मोहिनी डाल दी थी और अब उसे मछली की तरह खेला रही थी।
कभी बंसी ढीली कर देती, कभी कड़ी।
ठाकुर शिकार करने चला था, खुद जाल में फंस गया।
अपना ईसान और धर्म और प्रतिष्ठा सब कुछ होम करके वह देवी का वरदान न पा सकता था।
तुलिया आज भी उससे उनती ही दूर थी जितनी पहले।
एक दिन वह तुलिया से बोला—इस तरह कब तक जलायेगी तुलिया? चल कहीं भाग चलें।
तुलिया ने फंदे को और कसा—हां, और क्या।
जब तुम मुंह फेर लो तो कहीं की न रहूं।
दीन से भी जाऊं, दुनिया से भी!
ठाकुर ने शिकायत के स्वर में कहा—अब भी तुझे मुझ पर विश्वास नहीं आता?
भौंरे फूल का रस लेकर उड़ जाते हैं।
और पतंगे जलकर राख नहीं हो जाते? 
पतियाऊं कैसे? 
मैंपे तेरा कोई हुक्म टाला है? 
तुम समझते होगे कि तुलिया को एक रंगीन साड़ी और दो-एक छोटे-मोटे गहने देकर फंसा लूंगा।
मैं ऐसी भोली नहीं हूं।
तुलिया ने ठाकुर के दिल की बात भांप ली थी।
ठाकुर हैरत में आकर उसका मुंह ताकने लगा।
तुलिया ने फिर कहा—आदमी अपना घर छोड़ता है तो पहले कहीं बैठने का ठिकाना कर लेता है।
ठाकुर प्रसन्न होकर बोला—तो तू चलकर मेरे घर में मालकिन बनकर रह।
मैं तुझसे कितनी बार कह चुका।
तुलिया आंखें मटकाकर बोली—आज मालकिन बनकर रहूं कल लौंडी बनकर भी न रहने पाऊं, क्यों?
तो जिस तरह तेरा मन भरे वह कर।
मैं तो तेरा गुलाम हूं।
बचन देते हो? 
हां, देता हूं।
एक बार नहीं, सौ बार, हजार बार।
फिर तो न जाओगे? 
वचन देकर फिर जाना नामर्दों का काम है।
तो अपनी आधी जमीन-जायदाद मेरे नाम लिख दो।
ठाकुर अपने घर की एक कोठरी, दस-पांच बीघे खेत, गहने-कपड़े तो उसके चरणों पर चढ़ा देने को तैयार था, लेकिन आधी जायदाद उसके नाम लिख देने का साहस उसमें न था।
कल को तुलिया उससे किसी बात पर नाराज हो जाय, तो उसे आधी जायदाद से हाथ धोना पड़े।
ऐसी औरत का क्या एतबार! उसे गुमान तक न था कि तुलिया उसके प्रेम की इतनी कड़ी परीक्षा लेगी।
उसे तुलिया पर क्रोध आया।
यह चमार की बिटिया जरा सुन्दर क्या हो गयी है कि समझती है, मैं अप्सरा हूं।
उसी मुहब्बत केवल उसके रूप का मोह थी।
वह मुहब्बत, जो अपने को मिटा देती है और मिट जाना ही अपने जीवन की सफलता समझती है, उसमें न थी।
उसने माथे पर बल लाकर कहा—मैं न जानता था, तुझे मेरी जमीन-जायदा से प्रेम है तुलिया, मुझसे नहीं!
तुलिया ने छूटते ही जवाब दिया—तो क्या मैं न जानती थी कि तुम्हें मेरे रूप और जवानी ही से प्रेम है, मुझसे नहीं?
तू प्रेम को बाजार का सौदा समझती है? 
हां, समझती हूं।
तुम्हारे लिए प्रेम चार दिन की चांदनी होगी, मेरे लिए तो अंधेरा पाख हो जायगा।
मैं जब अपना सब कुछ तुम्हें दे रही हूं तो उसके बदले में सब कुछ लेना भी चाहती हूं।
तुम्हें अगर मुझसे प्रेम होता तो तुम आधी क्या पूरी जायदाद मेरे नाम लिख देते।
मैं जायदाद क्या सिर पर उठा ले जाऊंगी? लेकिन तुम्हारी नीयत मालू हो गयी।
अच्छा ही हुआ।
भगवान न करे कि ऐसा कोई समय आवे, लेकिन दिन किसी के बराबर नहीं जाते, अगर ऐसा कोई समय आया कि तुमको मेरे सामने हाथ पसारना पड़ा तो तुलिया दिखा देगी कि औरत का दिल कितना उदार हो सकता है।
तुलिया झल्लायी हुई वहां से चली गयी, पर निराश न थी, न बेदिल।
जो कुछ हुआ वह उसके सोचे हुए विधान का एक अंग था।
इसके आगे क्या होने वाला है इसके बारे में भी उसे कोई सन्देह न था।
ठाकुर ने जायदाद तो बचा ली थी, पर बड़े मंहगे दामो।
उसके दिल का इत्मीनान गायब हो गया था।
जिन्दगी में जैसे कुछ रह ही न गया हो।
जायदाद आंखों के समाने थी, तुलिया दिल के अन्दर।
तुलिया जब रोज समाने आकर अपनी तिर्छी चितवनों से उसके हृदय में बाण चलाती थी, तब वह ठोस सत्य थी।
अब जो तुलिया उसके हृदय में बैठी हुई थी, वह स्वप्न थी जो सत्य से कहीं ज्यादा मादक है, विदरक है।
कभी-कभी तुलिया स्वप्न की एक झलक-सी नजर आ जाती, और स्वप्न ही की भांति विलीन भी हो जाती।
गिरधर उससे अपने दिल का दर्द कहने का अवसर ढूंढ़ता रहता लेकिन तुलिया उसके साये से भी परहेज करती।
गिरधर को अब अनुभव हो रहा था कि उसके जीवन को सूखी बनाने के लिए उसकी जायदाद जितनी जरूरी है, उससे कहीं ज्यादा जरूरी तुलिया है।
उसे अब अपनी कृपणता पर क्रोध आता।
जायदाद क्या तुलिया के नाम रही, क्या उसके नाम।
इस जरा-सी बात में क्या रक्खा है।
तुलिया तो इसलिए अपने नाम लिखा रही थी कि कहीं मैं उसके साथ बेवफाई कर जाऊं तो वह अनाथ न हो जाय।
जब मैं उसका बिना कौड़ी का गुलाम हूं तो बेवफाई कैसी? मैं उसके साथ बेवफाई करूंगा, जिसकी एक निगाह के लिए, एक शब्द के लिए तरसता रहता हूं।
कहीं उससे एक बार एकान्त में भेंट हो जाती तो उससे कह देता—तूला, मेरे पास जो कुछ है, वह सब तुम्हारा है।
कहो बखशिशनामा लिख हूं, कहो बयनामा लिख दूं।
मुझसे जो अपराध हुआ उसके लिए नादिम हूं।
जायदाद से मनुष्य को जो एक संस्कार-गत प्रेम है, उसी ने मेरे मुंह से वह शब्द निकलवाये।
यही रिवाजी लोभ मेरे और तुम्हारे बीच में आकर खड़ा हो गया।
पर अब मैंने जाना कि दुनिया में वही चीज सबसे कीमती है जिससे जीवन में आनन्द और अनुराग पैदा हो।
अगर दरिद्रता और वैराग्य में आनन्द मिले तो वही सबसे प्रिय वस्तु है, जिस पर आदमी जमीन और मिल्कियत सब कुछ होम कर देगा।
आज भी लाखों माई के लाल हैं, जो संसार के सुखों पर लात मारकर जंगलों और पहाड़ों की सैर करने में मस्त हैं।
और उस वक्त मैं इतनी मोटी-सी बात न समझा।
हाय रे दुर्भाग्य!
एक दिन ठाकुर के पास तुलिया ने पैगाम भेजा—मैं बीमार हूं, आकर देख जाव, कौन जाने बचूं कि न बचूं।
इधर कई दिन से ठाकुर ने तुलिया को न देखा था।
कई बार उसके द्वार के चक्कर भी लगाए, पर वह न दीख पड़ी।
अब जो यह संदेशा मिला तो वह जैसे पहाड़ से नीचे गिर पड़ा।
रात के दस बजे होंगे।
पूरी बात भी न सुनी और दौड़ा।
छाती धड़क रही थी और सिर उड़ा जाता था, तुलिया बीमार है! क्या होगा भगवान्! तुम मुझे क्यों नहीं बीमार कर देते? मैं तो उसके बदले मरने को भी तैयार हूं।
दोनों ओर के काले-काले वृक्ष मौत के दूतों की तरह दौड़े चले आते थे।
रह-रहकर उसके प्राणों से एक ध्वनि निकलती थी, हसरत और दर्द में डूबी हुई—तुलिया बीमार है!
उसकी तुलिया ने उसे बुलाया है।
उस कृतघ्नी, अधम, नीच, हत्यारे को बुलाया है कि आकर मुझे देख जाओ, कौन जाने बचूं कि न बचूं।
तू अगर न बचेगी तुलिया तो मैं भी न बचूंगा, हाय, न बचूंगा!! दीवार से सिर फोड़कर मर जाऊंगा।
फिर मेरी और तेरी चिता एक साथ बनेगी, दोनों के जनाजे एक साथ निकलेंगे।
उसने कदम और तेज किए।
आज वह अपना सब कुछ तुलिया के कदमों पर रख देगा।
तुलिया उसे बेवफा समझती है।
आज वह दिखाएगा, वफा किसे कहते हैं।
जीवन में अगर उसने वफा न की तो मरने के बाद करेगा।
इस चार दिन की जिन्दगी में जो कुछ न कर सका वह अनन्त युगों तक करता रहेगा।
उसका प्रेम कहानी बनकर घर-घर फैल जाएगा।
मन में शंका हुई, तुम अपने प्राणों का मोह छोड़ सकोगे? उसने जोर से छाती पीटी ओर चिल्ला उठा—प्राणों का मोह किसके लिए? और प्राण भी तो वही है, जो बीमार है।
देखूं मौत कैसे प्राण ले जाती है, और देह को छोड़ देती है।
उसने धड़कते हुए दिल और थरथराते हुए पांवों से तुलिया के घर में कदम रक्खा।
तुलिया अपनी खाट पर एक चादर ओढ़े सिमटी पड़ी थी, और लालटेन के अन्धे प्रकाश में उसका पीला मुख मानो मौत की गोद में विश्राम कर रहा था।
उसने उसके चरणों पर सिर रख दिया और आंसुओं में डूबी हुई आवाज से बोला—तूला, यह अभाग तुम्हारे चरणों पर पड़ा हुआ है।
क्या आंखें न खोलेगी?
तुलिया ने आंखें खोल दीं और उसकी ओर करुण दृष्टि डालकर कराहती हुई बोली—तुम हो गिरधर सिंह, तुम आ गए? अब मैं आराम से मरूंगी।
तुम्हें एक बार देखने के लिए जी बहुत बेचैन था।
मेरा कहा-सुना माफ कर देना और मेरे लिए रोना मत।
इस मिट्टी की देह में क्या रक्खा है गिरधर! वह तो मिट्टी में मिल जाएगी।
लेकिन मैं कभी तुम्हारा साथ न छोडूंगी।
परछाईं की तरह नित्य तुम्हारे साथ रहूंगी।
तुम मुझे देख न सकोगे, मेरी बातें सुन न सकोगे, लेकिन तुलिया आठों पहर सोते-जागते तुम्हारे साथ रहेगी।
मेरे लिए अपने को बदनाम मत करना गिरधर! कभी किसी के सामने मेरा नाम जबान पर न लाना।
हां, एक बार मेरी चिता पर पानी के छींटे मार देना।
इससे मेरे हृदय की ज्वाला शान्त हो जायगी।
गिरघर फूट-फूटकर रो रहा था।
हाथ में कटार होती तो इस वक्त जिगर में मार लेता और उसके सामने तड़पकर मर जाता।
जरा दम लेकर तुलिया ने फिर कहा—मैं बचूंगी नहीं गिरधर, तुमसे एक बिनती करती हूं, मानोगी?
गिरधर ने छाती ठोककर कहा—मेरी लाश भी तेरे साथ ही निकलेगी तुलिया।
अब जीकर क्या करूंगा और जिऊं भी तो कैसे? तू मेरा प्राण हे तुलिया।
उसे ऐसा मालूम हुआ तुलिया मुस्कराई।
नहीं-नहीं, ऐसी नादानी मत करना।
तुम्हारे बाल-बच्चे हैं, उनका पालन करना।
अगर तुम्हें मुझसे सच्चा प्रेम है, तो ऐसा कोई काम मत करना जिससे किसी को इस प्रेम की गन्ध भी मिले।
अपनी तुलिया को मरने के पीछे बदनाम मत करना।
गिरधर ने रोकर कहा—जैसी तेरी इच्छा।
मेरी तुमसे एक बिनती है।
अब तो जिऊंगी ही इसीलिए कि तेरा हुक्म पूरा करूं, यही मेरे जीवन का ध्येय होगा।
मेरी यही विनती है कि अपनी भाभी को उसी मान-मार्यादा के साथ रखना जैसे वह बंसीसिंह के सामने रहती थी।
उसका आधा उसको दे देना।
लेकिन भाभी तो तीन महीने से अपने मैके में है, और कह गई है कि अब कभी न आऊंगी।
यह तुमने बुरा किया है गिरधर, बहुत बुरा किया है।
अब मेरी समझ में आया कि क्यों मुझे बुर-बुरे सपने आ रहे थे।
अगर चाहते हो कि मैं अच्छी हो जाऊं, तो जितनी जल्दी हो सके, लिखा-पढ़ी करके कागज-पत्तर मेरे पास रख दो।
तुम्हारी यह बददियानती ही मेरी जान का गाहक हो रही है।
अब मुझे मालूम हुआ कि बंसीसिंह क्यों मुझे बार-बार सपना देते थे।
मुझे और कोई रोग नहीं है।
बंसीसिंह ही मुझे सता रहे हैं।
बस, अभी जाओ।
देर की तो मुझे जीता न पाओगे।
तुम्हारी बेइन्साफी का दंड बंसीसिंह मुझे दे रहे हैं।
गिरधर ने दबी जबान से कहा—लेकिन रात को कैसे लिखा-पढ़ी होगी तूली।
स्टाम्प कहां मिलेगा? लिखेगा कौन? गवाह कहां हैं?
कल सांझ तक भी तुमने लिखा-पढ़ी कर ली तो मेरी जान बच जाएगी, गिरधर।
मुझे बंसीसिंह लगे हुए हैं, वही मुझे सता रहे हैं, इसीलिए कि वह जानते हैं तुम्हें मुझसे प्रेम है।
मैं तुम्हारे ही प्रेम के कारन मारी जा रही हूं।
अगर तुमने देर की तो तुलिया को जीता न पाओगे।
मैं अभी जाता हूं तुलिया।
तेरा हुक्म सिर और आंखों पर।
अगर तूने पहले ही यह बात मुझसे कह दी होती तो क्यों यह हालत होती? लेकिन कहीं ऐसा न हो, मैं तुझे देख न सकूं और मन की लालसा मन में ही रह जाय।
नहीं-नहीं, मैं कल सांझ तक नहीं मरूंगी, विश्वास रक्खो।
गिरधर उसी छन वहां से निकला और रातों-रात पच्चीस कोस की मंजिल काट दी।
दिन निकलते-निकलते सदर पहुंचा, वकीलों से सलाह-मशविरा किया, स्टाम्प लिया, भावज के नाम आधी जायदाद लिखी, रजिस्ट्री कराई, और चिराग जलते-जलते हैरान-परीशान, थका-मांदा, बेदाना-पानी, आशा और दुराशा से कांपता हुआ आकर तुलिया के सामने खड़ा हो गया।
रात के दस बज गए थे।
उस ववत न रेलें थीं, न लारियां, बेचारे को पचास कोस की कठिन यात्रा करनी पड़ी।
ऐसा थक गया था कि एक-एक पग पहाड़ मालूम होता था।
पर भय था कि कहीं देर तो अनर्थ हो जाएगा।
तुलिया ने प्रसन्न मन से पूछा—तुम आ गए गिरधर? काम कर आए? 
गिरधर ने कागज उसके सामने रख दिया और बोला—हां तूला, कर आया, मगर अब भी तुम अच्छी न हुई तो तुम्हारे साथ मेरी जान भी जायगी।
दुनिया चाहे हंसे, चाहे रोये, मुझे परवाह नहीं है।
कसम ले लो, जो एक घूंट पानी भी पिया हो।
तुलिया उठ बैठी और कागज को अपने सिरहाने रखकर बोली—अब मैं बहुत अच्छी हूं।
सबेरे तक बिलकुल अच्छी हो जाऊंगीं तुमने मेरे साथ जो नेकी की है, वह मरते दम तक न भूलूंगी।
लेकिन अभी-अभी मुझे जरा नींद आ गई थी।
मैंने सपना देखा कि बंसीसिंह मेरे सिरहाने खड़े हैं और मुझसे कह रहे हैं, तुलिया, तू ब्याहता है, तेरा आदमी हजार कोस पर बैठा तेरे नाम की माला जप रहा है।
चाहता तो दूसरी कर लेता, लेकिन तेरे नाम पर बैठा हुआ है और जन्म-भर बैठा रहेगा।
अगर तूने उससे दगा की तो मैं तेरा दुश्मन हो जाऊंगा, और फिर जान लेकर ही छोडूंगा।
अपना भला चाहती है तो अपने सत् पर रह।
तूने उससे कपट किया, उसी दिन मैं तेरी सांसत कर डालूंगा।
बस, यह कहकर वह लाल-लाल आंखों से मुझे तरेरते हुए चले गए।
गिरधर ने एक छन तुलिया के चेहरे की तरफ देखा, जिस पर इस समय एक दैवी तेज विराज रहा था, एकाएक जैसे उसकी आंखों के सामने से पर्दा हट गया और सारी साजिश समझ में आ गई।
उसने सच्ची श्रद्धा से तुलिया के चरणों को चूमा और बोला—समझ गया तुलिया, तू देवी है।

जब मैं अपने चार साल के लड़के रामसरूप को गौर से देखता हूं तो ऐसा मालूम हेाता हे कि उसमें वह भोलापन और आकर्षण नहीं रहा जो कि दो साल पहले था।
वह मुझे अपने सुर्ख और रंजीदा आंखों से घूरता हुआ नजर आता है।
उसकी इस हालत को देखकर मेरा कलेजा कांप उठता है और मुंझे वह वादा याद आता है जो मैंने दो साल हुए उसकी मां के साथ, जबकि वह मृत्यु-शय्या पर थी, किया था।
आदमी इतना स्वार्थी और अपनी इन्द्रियों का इतना गुलाम है कि अपना फर्ज किसी-किसी वक्त ही महसूस करता है।
उस दिन जबकि डाक्टर नाउम्मीद हो चुके थे, उसने रोते हुए मुझसे पूछा था, क्या तुम दूसरी शादी कर लोगे? जरूर कर लेना।
फिर चौंककर कहा, मेरे राम का क्या बनेगा? उसका ख्याल रखना, अगर हो सके।
मैंने कहा—हां-हां, मैं वादा करता हूं कि मैं कभी दूसरी शादी न करूंगा और रामसरूप, तुम उसकी फिक्र न करो, क्या तुम अच्छी न होगी? उसने मेरी तरफ हाथ फेंक दिया, जैसे कहा, लो अलविदा।
दो मिनट बाद दुनिया मेरी आंखों में अंधेरी हो गई।
रामसरूप बे-मां का हो गया।
दो-तीन दिन उसकों कलेजे से चिमटाये रखा।
आखिर छुट्टी पूरी होने पर उसको पिता जी के सुपुर्द करके मैं फिर अपनी ड्यूटी पर चला गया।
दो-तीन महीने दिल बहुत उदास रहा।
नौकरी की, क्योंकि उसके सिवाय चारा न था।
दिल में कई मंसूबे बांधता रहा।
दो-तीन साल नौकरी करके रूपया लेकर दुनिया ाकी सैर को निकल जाऊंगा, यह करूंगा, वह करूंगा, अब कहीं दिल नहीं लगता।
घर से खत बराबर आ रहे थे कि फलां-फलां जबह से नाते आ रहे है, आदमी बहुत अच्छे हैं, ल्रड़की अकल की तेज और खूबसूरत है, फिर ऐसी जगह नहीं मिलेगी।
आखिर करना है ही, कर लो।
हर बात में मेरी राय पूछी जाती थी।
लेकिन मैं बराबर इनकार किये जाता था।
मैं हैरान था कि इंसान किस तरह दूसरी शादी पर आमादा हो सकता है! जबकि उसकी सुन्दर और पतिप्राणा स्त्री को, जो कि उसके लिए स्वग्र की एक भेंट थी, भगवान ने एक बार छीन लिया।
वक्त बीतता गया।
फिर यार-दोस्तों के तकाजे शुरू हो गये।
कहने लगे, जाने भी दो, औरत पैरह की जूती है, जब एक फट गई, दूसरी बदल ली।
स्त्री का कितना भयानक अपमान है, यह कहकर मैं उनका मुंह बन्द कर दिया करता था।
जब हमारी सोसायटी जिसका इतना बड़ा नाम है, हिन्दू विधवा को दुबारा शादी कर लेने की इजाजत नहीं देती तो मुझकों शोंभा नहीं देता कि मैं दुबारा एक कुंवारी से शादी कर लूंं जब तक यह कलंक हमारी कौम से दूर नहीं हो जाता, मैं हर्गिज, कुंवारी तो दूर की बात है, किसी विधवा से भी ब्याह न करूंगा।
खयाल आया, चलो नौकरी छोड़कर इसी बात का प्रचार करें।
लेकिन मंच पर अपने दिल के खयालात जबान पर कैसे लाऊंगा।
भावनाओं को व्यावहारिक रूप देने में, चरित्र मजबूत बनाने में, जो कहना उसे करके दिखाने में, हममें कितनी कमी हैं, यह मुझे उस वक्त मालूम हुआ जबकि छ: माह बाद मैंने एक कुंवारी लड़की से शादी कर ली।
घर के लोग खुश हो रहे थे कि चलों किसी तरह माना।
उधर उस दिन मेरी बिरादरी के दो-तीन पढ़े-लिखें रिश्तेदारों ने डांट बताई—तुम जो कहा करते थे मैं बेवा से ही शादी करूंगा, लम्बा-चौड़ा व्याख्यान दिया करते थे, अब वह तमाम बातें किधर गई? तुमने तो एक उदाहरण भी न रखा जिस पर हम चल सकतें मुझ पर जैसे घड़ों पानी फिर गया।
आंखें खुल गई।
जवानी के जोश में क्या कर गुजरा।
पुरानी भावनाएं फिर उभर आई और आज भी मैं उन्हीं विचारों में डूबा हुआ हूं।
सोचा था—नौकर लड़के को नहीं सम्हाल सकता, औरतें ही इस काम के लिए ठीक है।
ब्याह कर लेने पर, जब औरत घर में आयेगी तो रामसरूप को अपने पास बाहर रख सकूंगा आैर उसका खासा ख्याल रखूंगा लेकिन वह सब कुछ गलत अक्षर की तरह मिट गया।
रामस्वरूप को आज फिर वापस गांव पिता जी के पास भेजने पर मजबूर हूँ।
क्यों, यह किसी से छिपा नहीं।
औरत का अपने सौतेले बेटे से प्यार करना एक असम्भव बात है।
ब्याह के मौके पर सूना था लड़की बड़ी नेक हैं, स्वजनों का खास ख्याल रखेगी और अपने बेटे की तरह समझेगी लेकिन सब झूठ।
औरत चाहे कितनी नेकदिल हो वह कभी अपने सौतेले बच्चे से प्यार नहीं कर सकती।
और यह हार्दिक दुख वह वादा तोड़ने की सजा है जो कि मैंने एक नेक बीबी से असके आखिरी वक्त में किया था।

मानसरोवर भाग- 
जिस वीर तुर्कों के प्रखर प्रताप से ईसाई दुनिया कौप रही थी , उन्‍हीं का रक्‍त आज कुस्‍तुनतुनिया की गलियों में बह रहा है।
वही कुस्‍तुनतुनिया जो सौ साल पहले तुर्को के आंतक से राहत हो रहा था, आज उनके गर्म रक्‍त से अपना कलेजा ठण्‍डा कर रहा है।
और तुर्की सेनापति एक लाख सिपाहियों के साथ तैमूरी तेज के सामने अपनी किस्‍मत का फैसला सुनने के लिए खडा है।
तैमूर ने विजय से भरी आखें उठाई और सेनापति यजदानी की ओर देख कर सिंह के समान गरजा-- क्‍या चाहतें हो ज़िन्‍दगी या मौत ।
यजदानी ने गर्व से सिर उठाकार कहा - इज्‍जत की जिन्‍दगी मिले तो जिन्‍दगी, वरना मौत।
तैमूर का क्रोध प्रचंण्‍ड हो उठा उसने बडे-बडे अभिमानियों का सिर निचा कर दिया था।
यह जबाब इस अवसर पर सुनने की उसे ताव न थी ।
इन एक लाख आदमियों की जान उसकी मुठठी में है।
इन्‍हें वह एक क्षण में मसल सकता है।
उस पर इतना अभ्‍िमान ।
इज्‍जत की जिदन्‍गी ।
इसका यही तो अर्थ हैं कि गरीबों का जीवन अमीरों के भोग-विलास पर बलिदान किया जाए वही शराब की मजजिसें, वही अरमीनिया और काफ की परिया।
नही, तैमूर ने खलीफा बायजीद का घमंड इसलिए नहीं तोडा है कि तुर्को को पिर उसी मदांध स्‍वाधीनता में इस्‍लाम का नाम डुबाने को छोड दे ।
तब उसे इतना रक्‍त बहाने की क्‍या जरूरत थी ।
मानव-रक्‍त का प्रवाह संगीत का प्रवाह नहीं, रस का प्रवाह नहीं-एक बीभत्‍स दश्‍य है, जिसे देखकर आखें मु‍ह फेर लेती हैं दश्‍य सिर झुका लेता है।
तैमूर हिंसक पशु नहीं है, जो यह दश्‍य देखने के लिए अपने जीवन की बाजी लगा दे।
वह अपने शब्‍दों में धिक्‍कार भरकर बोला-जिसे तुम इज्‍जत की जिन्‍दगी कहते हो, वह गुनाह और जहन्‍नुम की जिन्‍दगी है।
यजदानी को तैमूर से दया या क्षमा की आशा न थी।
उसकी या उसके योद्वाओं की जान किसी तरह नहीं बच सकती।
पिर यह क्‍यों दबें और क्‍यों न जान पर खेलकर तैमूर के प्रति उसके मन में जो घणा है, उसे प्रकट कर दें ? उसके एक बार कातर नेत्रों से उस रूपवान युवक की ओर देखा, जो उसके पीछे खडा, जैसे अपनी जवानी की लगाम खींच रहा था।
सान पर चढे हुए, इस्‍पात के समान उसके अंग-अंग से अतुल कोध्र की चिनगारियों निकल रहीं थी।
यजदानी ने उसकी सूरत देखी और जैसे अपनी खींची हुई तलवार म्‍यान में कर ली और खून के घूट पीकर बोला-जहापनाह इस वक्‍त फतहमंद हैं लेकिन अपराध क्षमा हो तो कह दू कि अपने जीवन के विषय में तुर्को को तातरियों से उपदेश लेने की जरूरत नहीं।
पर जहा खुदा ने नेमतों की वर्षा की हो, वहा उन नेमतों का भोग न करना नाशुक्री है।
अगर तलवार ही सभ्‍यता की सनद होती, तो गाल कौम रोमनों से कहीं ज्‍यादा सभ्‍य होती।
तैमूर जोर से हसा और उसके सिपाहियों ने तलवारों पर हाथ रख लिए।
तैमूर का ठहाका मौत का ठहाका था या गिरनेवाला वज्र का तडाका ।
तातारवाले पशु हैं क्‍यों ? 
मैं यह नहीं कहता।
तुम कहते हो, खुदा ने तुम्‍हें ऐश करने के लिए पैदा किया है।
मैं कहता हू, यह कुफ्र है।
खुदा ने इन्‍सान को बन्‍दगी के लिए पैदा किया है और इसके खिलाफ जो कोई कुछ करता है, वह कापिर है, जहन्‍नुमी रसूलेपाक हमारी जिन्‍दगी को पाक करने के लिए, हमें सच्‍चा इन्‍सान बनाने के लिए आये थे, हमें हरा की तालीम देने नहीं।
तैमूर दुनिया को इस कुफ्र से पाक कर देने का बीडा उठा चुका है।
रसूलेपाक के कदमों की कसम, मैं बेरहम नहीं हू जालिम नहीं हू, खूखार नहीं हू, लेकिन कुफ्र की सजा मेरे ईमान में मौत के सिवा कुछ नहीं है।
उसने तातारी सिपहसालार की तरफ कातिल नजरों से देखा और तत्‍क्षण एक देव-सा आदमी तलवार सौतकर यजदानी के सिर पर आ पहुचा।
तातारी सेना भी मलवारें खीच-खीचकर तुर्की सेना पर टूट पडी और दम-के-दम में कितनी ही लाशें जमीन पर फडकने लगीं।
सहसा वही रूपवान युवक, जो यजदानी के पीछे खडा था, आगे बढकर तैमूर के सामने आया और जैसे मौत को अपनी दोनों बधी हुई मुटिठयों में मसलता हुआ बोला-ऐ अपने को मुसलमान कहने वाले बादशाह ।
क्‍या यही वह इस्‍लाम की यही तालीम है कि तू उन बहादुरों का इस बेददी से खून बहाए, जिन्‍होनें इसके सिवा कोई गुनाह नहीं किया कि अपने खलीफा और मुल्‍कों की हिमायत की?
चारों तरफ सन्‍नाटा छा गया।
एक युवक, जिसकी अभी मसें भी न भीगी थी; तैमूर जैसे तेजस्‍वी बादशाह का इतने खुले हुए शब्‍दों में तिरस्‍कार करे और उसकी जबान तालू से खिचवा ली जाए।
सभी स्‍तम्‍भित हो रहे थे और तैमूर सम्‍मोहित-सा बैठा , उस युवक की ओर ताक रहा था।
युवक ने तातारी सिपाहियों की तरफ, जिनके चेहरों पर कुतूहलमय प्रोत्‍साहन झलक रहा था, देखा और बोला-तू इन मुसलमानों को कापिर कहता है और समझाता है कि तू इन्‍हें कत्‍ल करके खुदा और इस्‍लाम की खिदमत कर रहा है ? मैं तुमसे पूछता हू, अगर वह लोग जो खुदा के सिवा और किसी के सामने सिजदा नहीं करतें, जो रसूलेपाक को अपना रहबर समझते हैं, मुसलमान नहीं है तो कौन मुसलमान हैं ?मैं कहता हू, हम कापिर सही लेकिन तेरे तो हैं क्‍या इस्‍लाम जंजीरों में बंधे हुए कैदियों के कत्‍ल की इजाजत देता है खुदाने अगर तूझे ताकत दी है, अख्‍ितयार दिया है तो क्‍या इसीलिए कि तू खुदा के बन्‍दों का खून बहाए क्‍या गुनाहगारों को कत्‍ल करके तू उन्‍हें सीधे रास्‍ते पर ले जाएगा।
तूने कितनी बेहरमी से सत्‍तर हजार बहादुर तुर्को को धोखा देकर सुरंग से उडवा दिया और उनके मासूम बच्‍चों और निपराध स्‍त्रियों को अनाथ कर दिया, तूझे कुछ अनुमान है।
क्‍या यही कारनामे है, जिन पर तू अपने मुसलमान होने का गर्व करता है।
क्‍या इसी कत्‍ल, खून और बहते दरिया में अपने घोडों के सुम नहीं भिगोए हैं, बल्‍िक इस्‍लाम को जड से खोदकर पेक दिया है।
यह वीर तूर्को का ही आत्‍मोत्‍सर्ग है, जिसने यूरोप में इस्‍लाम की तौहीद फैलाई।
आज सोपिया के गिरजे में तूझे अल्‍लाह-अकबर की सदा सुनाई दे रही है, सारा यूरोप इस्‍लाम का स्‍वागत करने को तैयार है।
क्‍या यह कारनामे इसी लायक हैं कि उनका यह इनाम मिले।
इस खयाल को दिल से निकाल दे कि तू खूरेजी से इस्‍लाम की खिदमत कर रहा है।
एक दिन तूझे भी परवरदिगार के सामने कर्मो का जवाब देना पडेगा और तेरा कोई उज्र न सुना जाएगा, क्‍योंकि अगर तूझमें अब भी नेक और बद की कमीज बाकी है, तो अपने दिल से पूछ।
तूने यह जिहाद खुदा की राह में किया या अपनी हविस के लिए और मैं जानता हू, तूझे जसे जवाब मिलेगा, वह तेरी गर्दन शर्म से झुका देगा।
खलीफा अभी सिर झुकाए ही थी की यजदानी ने कापते हुए शब्‍दों में अर्ज की-जहापनाह, यह गुलाम का लडका है।
इसके दिमाग में कुछ पितूर है।
हुजूर इसकी गुस्‍ताखियों को मुआफ करें ।
मैं उसकी सजा झेलने को तैयार हूँ।
तैमूर उस युवक के चेहरे की तरफ स्‍िथर नेत्रों से देख रहा था।
आप जीवन में पहली बार उसे निर्भीक शब्‍दों के सुनने का अवसर मिला।
उसके सामने बडे-बडे सेनापतियों, मंत्रियों और बादशाहों की जबान न खुलती थी।
वह जो कुछ कहता था, वही कानून था, किसी को उसमें चू करने की ताकत न थी।
उसका खुशामदों ने उसकी अहम्‍मन्‍यता को आसमान पर चढा दिया था।
उसे विश्‍वास हो गया था कि खुदा ने इस्‍लाम को जगाने और सुधारने के लिए ही उसे दुनिया में भेजा है।
उसने पैगम्‍बरी का दावा तो नहीं किया, पर उसके मन में यह भावना दढ हो गई थी, इसलिए जब आज एक युवक ने प्राणों का मोह छोडकर उसकी कीर्ति का परदा खोल दिया, तो उसकी चेतना जैसे जाग उठी।
उसके मन में क्रोध और हिंसा की जगह ऋद्वा का उदय हुआ।
उसकी आंखों का एक इशारा इस युवक की जिन्‍दगी का चिराग गुल कर सकता था ।
उसकी संसार विजयिनी शक्‍ित के सामने यह दुधमुहा बालक मानो अपने नन्‍हे-नन्‍हे हाथों से समुद्र के प्रवाह को रोकने के लिए खडा हो।
कितना हास्‍यास्‍पद साहस था उसके साथ ही कितना आत्‍मविश्‍वास से भरा हुआ।
तैमूर को ऐसा जान पडा कि इस निहत्‍थे बालक के सामने वह कितना निर्बल है।
मनुष्‍य मे ऐसे साहस का एक ही स्‍त्रोत हो सकता है और वह सत्‍य पर अटल विश्‍वास है।
उसकी आत्‍मा दौडकर उस युवक के दामन में चिपट जाने ‍के लिए अधीर हो गई।
वह दार्शनिक न था, जो सत्‍य में शंका करता है वह सरल सैनिक था, जो असत्‍य को भी विश्‍वास के साथ सत्‍य बना देता है।
यजदानी ने उसी स्‍वर में कहा-जहापनाह, इसकी बदजबानी का खयाल न फरमावें।
तैमूर ने तुरंत तख्‍त से उठकर यजदानी को गले से लगा लिया और बोला-काश, ऐसी गुस्‍ताखियों और बदजबानियों के सुनने का पहने इत्‍तफाक होता, तो आज इतने बेगुनाहों का खून मेरी गर्दन पर न होता।
मूझे इस जबान में किसी फरिश्‍ते की रूह का जलवा नजर आता है, जो मूझ जैसे गुमराहों को सच्‍चा रास्‍ता दिखाने के लिए भेजी गई है।
मेरे दोस्‍त, तुम खुशनसीब हो कि ऐस फरिश्‍ता सिफत बेटे के बाप हो।
क्‍या मैं उसका नाम पूछ सकता हूँ।
यजदानी पहले आतशपरस्‍त था, पीछे मुसलमान हो गया था , पर अभी तक कभी-कभी उसके मन में शंकाए उठती रहती थीं कि उसने क्‍यों इस्‍लाम कबूल किया।
जो कैदी फासी के तख्‍ते पर खडा सूखा जा रहा था कि एक क्षण में रस्‍सी उसकी गर्दन में पडेगी और वह लटकता रह जाएगा, उसे जैसे किसी फरिश्‍ते ने गोद में ले लिया।
वह गदगद कंठ से बोला-उसे हबीबी कहते हैं।
तैमूर ने युवक के सामने जाकर उसका हाथ पकड़ लिया और उसे ऑंखों से लगाता हुआ बोला-मेरे जवान दोस्‍त, तुम सचमुच खुदा के हबीब हो, मैं वह गुनाहगार हू, जिसने अपनी जहालत में हमेशा अपने गुनाहों को सवाब समझा, इसलिए कि मुझसे कहा जाता था, तेरी जात बेऐब है।
आज मूझे यह मालूम हुआ कि मेरे हाथों इस्‍लाम को कितना नुकसान पहुचा।
आज से मैं तुम्‍हारा ही दामन पकडता हू।
तुम्‍हीं मेरे खिज्र, तुम्‍ही मेंरे रहनुमा हो।
मुझे यकीन हो गया कि तुम्‍हारें ही वसीले से मैं खुदा की दरगाह तक पहुच सकता हॅ।
यह कहते हुए उसने युवक के चेहरे पर नजर डाली, तो उस पर शर्म की लाली छायी हुई थी।
उस कठोरता की जगह मधुर संकोच झलक रहा था।
युवक ने सिर झुकाकर कहा- यह हुजूर की कदरदानी है, वरना मेरी क्‍या हस्‍ती है।
तैमूर ने उसे खीचकर अपनी बगल के तख्‍त पर बिठा दिया और अपने सेनापति को हुक्‍म दिया, सारे तुर्क कैदी छोड दिये जाए उनके हथियार वापस कर दिये जाए और जो माल लूटा गया है, वह सिपाहियों में बराबर बाट दिया जाए।
वजीर तो इधर इस हुक्‍म की तामील करने लगा, उधर तैमूर हबीब का हाथ पकडे हुए अपने खीमें में गया और दोनों मेहमानों की दावत का प्रबन्‍ध करने लगा।
और जब भोजन समाप्‍त हो गया, तो उसने अपने जीवन की सारी कथा रो-रोकर कह सुनाई, जो आदि से अंत तक मिश्रित पशुता और बर्बरता के कत्‍यों से भरी हुई थी।
और उसने यह सब कुछ इस भ्रम में किया कि वह ईश्‍वरीय आदेश का पालन कर रहा है।
वह खुदा को कौन मुह दिखाएगा।
रोते-रोते हिचकिया बध गई।
अंत में उसने हबीब से कहा- मेरे जवान दोस्‍त अब मेरा बेडा आप ही पार लगा सकते हैं।
आपने राह दिखाई है तो मंजिल पर पहुचाइए।
मेरी बादशाहत को अब आप ही संभाल सकते हैं।
मूझे अब मालूम हो गया कि मैं उसे तबाही के रास्‍ते पर लिए जाता था ।
मेरी आपसे यही इल्‍तमास (प्रार्थना) है कि आप उसकी वजारत कबूल करें।
देखिए , खुदा के लिए इन्‍कार न कीजिएगा, वरना मैं कहीं का नहीं रहूगा।
यजदानी ने अरज की-हुजूर इतनी कदरदानी फरमाते हैं, तो आपकी इनायत है, लेकिन अभी इस लडके की उम्र ही क्‍या है।
वजारत की खिदमत यह क्‍या अंजाम दे सकेगा ।
अभी तो इसकी तालीम के दिन है।
इधर से इनकार होता रहा और उधर तैमूर आग्रह करता रहा।
यजदानी इनकार तो कर रहे थे, पर छाती फूली जाती थी ।
मूसा आग लेने गये थे, पैगम्‍बरी मिल गई।
कहा मौत के मुह में जा रहे थे, वजारत मिल गई, लेकिन यह शंका भी थी कि ऐसे अस्‍िथर चिंत का क्‍या ठिकाना आज खुश हुए, वजारत देने को तैयार है, कल नाराज हो गए तो जान की खैरियत नही।
उन्‍हें हबीब की लियाकत पर भरोसा था, पिर भी जी डरता था कि वीराने देश में न जाने कैसी पडे, कैसी न पडे।
दरबारवालों में षडयंत्र होते ही रहते हैं।
हबीब नेक है, समझदार है, अवसर पहचानता है; लेकिन वह तजरबा कहा से लाएगा, जो उम्र ही से आता है।
उन्‍होंने इस प्रश्‍न पर विचार करने के लिए एक दिन की मुहलत मांगी और रूखसत हुए।
हबीब यजदानी का लडका नहीं लडकी थी।
उसका नाम उम्‍मतुल हबीब था।
जिस वक्‍त यजदानी और उसकी पत्‍नी मुसलमान हुए, तो लडकी की उम्र कुल बारह साल की थी, पर प्रकति ने उसे बुदी और प्रतिभा के साथ विचार-स्‍वातंस्‍य भी प्रदान किया था।
वह जब तक सत्‍यासत्‍य की परीक्षा न कर लेती, कोई बात स्‍वीकार न करती।
मां-बाप के धर्म-परिवर्तन से उसे अशांति तो हुई, पर जब तक इस्‍लाम की दीक्षा न ले सकती थी।
मां-बाप भी उस पर किसी तरह का दबाब न डालना चाहते थे।
जैसे उन्‍हें अपने धर्म को बदल देने का अधिकार है, वैसे ही उसे अपने धर्म पर आरूढ रहने का भी अधिकार है।
लडकी को संतोष हुआ, लेकिन उसने इस्‍लाम और जरथुश्‍त धर्म-दोनों ही का तुलनात्‍मक अध्‍ययन आरंभ किया और पूरे दो साल के अन्‍वेषण और परीक्षण के बाद उसने भी इस्‍लाम की दीक्षा ले ली।
माता-पिता फूले न समाए।
लड़की उनके दबाव से मुसलमान नहीं हुई है, बल्‍ि‍क स्‍वेच्‍छा से, स्‍वाध्‍याय से और ईमान से।
दो साल तक उन्‍हें जो शंका घेरे रहती थी , वह मिट गई।
यजदानी के कोई पुत्र न था और उस युग में जब कि आदमी की तलवार ही सबसे बड़ी अदालत थी, पुत्र का न रहना संसार का सबसे बड़ा दुर्भाग्‍य था।
यजदानी बेटे का अरमान बेटी से पूरा करने लगा।
लड़कों ही की भाति उसकी शिक्षा-दीक्षा होने लगी।
वह बालकों के से कपड़े पहनती, घोड़े पर सवार होती, शस्‍त्र-विधा सीखती और अपने बाप के साथ अक्‍सर खलीफा बायजीद के महलों में जाती और राजकुमारी के साथ शिकार खेलने जाती।
इसके साथ ही वह दर्शन, काव्‍य, विज्ञान और अध्‍यात्‍म का भी अभ्‍यास करती थी।
यहां तक कि सोलहवें वर्ष में वह फौजी विधालय में दाखिल हो गई और दो साल के अन्‍दर वहा की सबसे ऊची परीक्षा पारा करके फौज में नौकर हो गई।
शस्‍त्र-विधा और सेना-संचालन कला में इतनी निपुण थी और खलीफा बायजीद उसके चरित्र से इतना प्रसन्‍न था कि पहले ही पहल उसे एक हजारी मन्‍सब मिल गया ।
ऐसी युवती के चाहनेवालों की क्‍या कमी।
उसके साथ के कितने ही अफसर, राज परिवार के के कितश्‍ने ही युवक उस पर प्राण देते थे , पर कोई उसकी नजरों में न जाचता था ।
नित्‍य ही निकाह के पैगाम आते थे , पर वह हमेशा इंकार कर देती थी।
वैवाहिक जीवन ही से उसे अरूचि थी ।
कि युवतियां कितने अरमानों से व्‍याह कर लायी जाती हैं और पिर कितने निरादर से महलों में बन्‍द कर दी जाती है।
उनका भाग्‍य पुरूषों की दया के अधीन है।
अक्‍सर ऊचे घरानों की महिलाओं से उसको मिलने-जुलने का अवसर मिलता था।
उनके मुख से उनकी करूण कथा सुनकर वह वैवाहिक पराधीनता से और भी धणा करने लगती थी।
और यजदानी उसकी स्‍वाधीनता में बिलकुल बाधा न देता था।
लड़की स्‍वाधीन है, उसकी इच्‍छा हो, विवाह करे या क्‍वारी रहे, वह अपनी-आप मुखतार है।
उसके पास पैगाम आते, तो वह साफ जवाब दे देता – मैं इस बार में कुछ नहीं जानता, इसका फैसला वही करेगी।
यधपि एक युवती का पुरूष वेष में रहना, युवकों से मिलना-जुलने , समाज में आलोचना का विषय था, पर यजदानी और उसकी स्‍त्री दोनों ही को उसके सतीत्‍व पर विश्‍वास था, हबी‍ब के व्‍यवहार और आचार में उन्‍हें कोई ऐसी बात नजर न आती थी, जिससे उष्‍न्‍हें किसी तरह की शंका होती।
यौवन की आधी और लालसाओं के तूफान में वह चौबीस वर्षो की वीरबाला अपने हदय की सम्‍पति लिए अटल और अजेय खड़ी थी , मानों सभी युवक उसके सगे भाई हैं।
कुस्‍तुनतुनिया में कितनी खुशियां मनाई गई, हवीब का कितना सम्‍मान और स्‍वागत हुआ, उसे कितनी बधाईयां मिली, यह सब लिखने की बात नहीं शहर तवाह हुआ जाता था।
संभव था आज उसके महलों और बाजारों से आग की लपटें निकलती होतीं।
राज्‍य और नगर को उस कल्‍पनातीत विपति से बचानेवाला आदमी कितने आदर, प्रेम श्रद्वा और उल्‍लास का पात्र होगा, इसकी तो कल्‍पना भी नहीं की जा सकती ।
उस पर कितने फूलों और कितश्‍ने लाल-जवाहरों की वर्षा हुई इसका अनुमान तो कोई ‍कवि ही कर सकता है और नगर की महिलाए हदय के अक्षय भंडार से असीसें निकाल-निकालकर उस पर लुटाती थी और गर्व से फूली हुई उसका मुहं निहारकर अपने को धन्‍य मानती थी ।
उसने देवियों का मस्‍तक ऊचा कर दिया ।
रात को तैमूर के प्रस्‍ताव पर विचार होने लगा।
सामने गदेदार कुर्सी पर यजदानी था- सौभ्‍य, विशाल और तेजस्‍वी।
उसकी दाहिनी तरफ सकी पत्‍नी थी, ईरानी लिबास में, आंखों में दया और विश्‍वास की ज्‍योति भरे हुए।
बायीं तरफ उम्‍मुतुल हबीब थी, जो इस समय रमणी-वेष में मोहिनी बनी हुई थी, ब्रहचर्य के तेज से दीप्‍त।
यजदानी ने प्रस्‍ताव का विरोध करते हुए कहा – मै अपनी तरफ से कुछ नहीं कहना चाहता , लेकिन यदि मुझे सलाह दें का अधिकार है, तो मैं स्‍पष्‍ट कहता हूं कि तुम्‍हें इस प्रस्‍ताव को कभी स्‍वीकार न करना चाहिए , तैमूर से यह बात बहुत दिन तक छिपी नहीं रह सकती कि तुम क्‍या हो।
उस वक्‍त क्‍या परिस्‍थिति होगी , मैं नहीं कहता।
और यहां इस विषय में जो कुछ टीकाए होगी, वह तुम मुझसे ज्‍यादा जानती हो।
यहा मै मौजूद था और कुत्‍सा को मुह न खोलने देता था पर वहा तुम अकेली रहोगी और कुत्‍सा को मनमाने, आरोप करने का अवसर मिलता रहेगा।
उसकी पत्‍नी स्‍वेच्‍छा को इतना महत्‍व न देना चाहती थी ।
बोली – मैने सुना है, तैमूर निगाहों का अच्‍छा आदमी नहीं है।
मै किसी तरह तुझे न जाने दूगीं।
कोई बात हो जाए तो सारी दुनिया हंसे।
यों ही हसनेवाले क्‍या कम हैं।
इसी तरह स्‍त्री-पुरूष बड़ी देर तक ऊचं –नीच सुझाते और तरह-तरह की शंकाए करते रहें लेकिन हबीब मौन साधे बैठी हुई थी।
यजदानी ने समझा , हबीब भी उनसे सहमत है।
इनकार की सूचना देने के लिए ही थी कि ‍हबीब ने पूछा – आप तैमूर से क्‍या कहेंगे।
यही जो यहा तय हुआ।
मैने तो अभी कुछ नहीं कहा,
मैने तो समझा , तुम भी हमसे सहमत हो।
जी नही।
आप उनसे जाकर कह दे मै स्‍वीकार करती हू।
माता ने छाती पर हाथ रखकर कहा- यह क्‍या गजब करती है बेटी।
सोच दुनिया क्‍या कहेगी।
यजदानी भी सिर थामकर बैठ गए , मानो हदय में गोली लग गई हो।
मुंह से एक शब्‍द भी न निकला।
हबीब त्‍योरियों पर बल डालकर बोली-अम्‍मीजान , मै आपके हुक्‍म से जौ-भर भी मुह नहीं फेरना चाहती।
आपकों पूरा अख्‍ितयार है, मुझे जाने दें या न दें लेकिन खल्‍क की खिदमत का ऐसा मौका शायद मुझे जिंदगी में पिर न मिलें ।
इस मौके को हाथ से खो देने का अफसोस मुझे उम्र – भर रहेगा ।
मुझे यकीन है कि अमीन तैमूर को मैं अपनी दियानत, बेगरजी और सच्‍ची वफादारी से इन्‍सान बना सकती है और शायद उसके हाथों खुदा के बंदो का खून इतनी कसरत से न बहे।
वह दिलेर है, मगर बेरहम नहीं ।
कोई दिलेर आदमी बेरहम नहीं हो सकता ।
उसने अब तक जो कुछ किया है, मजहब के अंधे जोश में किया है।
आज खुदा ने मुझे वह मौका दिया है कि मै उसे दिखा दू कि मजहब खिदमत का नाम है, लूट और कत्‍ल का नहीं।
अपने बारे में मुझे मुतलक अंदेशा नहीं है।
मै अपनी हिफाजत आप कर सकती हूँ ।
मुझे दावा है कि उपने फर्ज को नेकनीयती से अदा करके मै दुश्‍मनों की जुबान भी बन्‍द कर सकती हू, और मान लीजिए मुझे नाकामी भी हो, तो क्‍या सचाई और हक के लिए कुर्बान हो जाना जिन्‍दगीं की सबसे शानदार फतह नहीं है।
अब तक मैने जिस उसूल पर जिन्‍दगी बसर की है, उसने मुझे धोखा नहीं दिया और उसी के फैज से आज मुझे यह दर्जा हासिल हुआ है, जो बड़े-बड़ो के लिए जिन्‍दगी का ख्‍वाब है।
मेरे आजमाए हुए दोस्‍त मुझे कभी धोखा नहीं दे सकते ।
तैमूर पर मेरी हकीकत खुल भी जाए, तो क्‍या खौफ ।
मेरी तलवार मेरी हिफाजत कर सकती है।
शादी पर मेरे ख्‍याल आपको मालूम है।
अगर मूझे कोई ऐसा आदमी मिलेगा, जिसे मेरी रूह कबूल करती हो, जिसकी जात अपनी हस्‍ती खोकर मै अपनी रूह को ऊचां उठा सकूं, तो मैं उसके कदमों पर गिरकर अपने को उसकी नजर कर दूगीं।
यजदानी ने खुश होकर बेटी को गले लगा लिया ।
उसकी स्‍त्री इतनी जल्‍द आश्‍वस्‍त न हो सकी।
वह किसी तरह बेटी को अकेली न छोड़ेगी ।
उसके साथ वह जाएगी।
कई महीने गुजर गए।
युवक हबीब तैमूर का वजीर है, लेकिन वास्‍तव में वही बादशाह है।
तैमूर उसी की आखों से देखता है, उसी के कानों से सुनता है और उसी की अक्‍ल से सोचता है।
वह चाहता है, हबीब आठों पहर उसके पास रहे।
उसके सामीप्‍य में उसे स्‍वर्ग का-सा सुख मिलता है।
समरकंद में एक प्राणी भी ऐसा नहीं, जो उससे जलता हो।
उसके बर्ताव ने सभी को मुग्‍ध कर लिया है, क्‍योंकि वह इन्‍साफ से जै-भर भी कदम नहीं हटाता।
जो लोग उसके हाथों चलती हुई न्‍याय की चक्‍की में पिस जातें है, वे भी उससे सदभाव ही रखते है, क्‍योकि वह न्‍याय को जरूरत से ज्‍यादा कटु नहीं होने देता।
संध्‍या हो गई थी।
राज्‍य कर्मचारी जा चुके थे ।
शमादान में मोम की बतियों जल रही थी।
अगर की सुगधं से सारा दीवानखाना महक रहा था।
हबीब उठने ही को था कि चोबदार ने खबर दी-हुजूर जहापनाह तशरीफ ला रहे है।
हबीब इस खबर से कुछ प्रसन्‍न नहीं हुआ।
अन्‍य मंत्रियों की भातिं वह तैमूर की सोहबत का भूखा नहीं है।
वह हमेशा तैमूर से दूर रहने की चेष्‍टा करता है।
ऐसा शायद ही कभी हुआ हो कि उसने शाही दस्‍तरखान पर भोजन किया हो।
तैमूर की मजलिसों में भी वह कभी शरीक नहीं होता।
उसे जब शांति मिलति है, तब एंकात में अपनी माता के पास बैठकर दिन-भर का माजरा उससे कहता है और वह उस पर अपनी पंसद की मुहर लगा देती है।
उसने द्वार पर जाकर तैमूर का स्‍वागत किया।
तैमूर ने मसनद पर बैठते हुए कहा- मुझे ताज्‍जुब होता है कि तुम इस जवानी में जाहिदों की-सी जिंदगी कैसे बसर करते हो ‍हबीब ।
खुदा ने तुम्‍हें वह हुस्‍न दिया है कि हसीन-से-हसीन नाजनीन भी तुम्‍हारी माशूक बनकर अपने को खुश्‍नसीब समझेगी।
मालूम नहीं तुम्‍हें खबर है या नही, जब तुम अपने मुश्‍की घोड़े पर सवार होकर निकलते हो तो समरकंद की खिड़कियों पर हजारों आखें तुम्‍हारी एक झलक देखने के लिए मुंतजिर बैठी रहती है, पर तुम्‍हें किसी तरफ आखें उठाते नहीं देखा ।
मेरा खुदा गवाह है, मै कितना चाहता हू कि तुम्‍हारें कदमों के नक्‍श पर चलू।
मैं चाहता हू जैसे तुम दुनिया में रहकर भी दुनिया से अलग रहते हो , वैसे मैं भी रहूं लेकिन मेरे पास न वह दिल है न वह दिमाग ।
मैं हमेशा अपने-आप पर, सारी दुनिया पर दात पीसता रहता हू।
जैसे मुझे हरदम खून की प्‍यास लगी रहती है , तुम बुझने नहीं देतें , और यह जानते हुए भी कि तुम जो कुछ करते हो, उससे बेहतर कोई दूसरा नहीं कर सकता , मैं अपने गुस्‍से को काबू में नहीं कर सकता ।
तुम जिधर से निकलते हो, मुहब्‍बत और रोशनी फैला देते हो।
जिसकों तुम्‍हारा दुश्‍मन होना चाहिए , वह तुम्‍हारा दोस्‍त है।
मैं जिधर से निकलता नफरत और शुबहा फैलाता हुआ निकलता हू।
जिसे मेरा दोस्‍त होना चाहिए वह भी मेरा दुश्‍मन है।
दुनिया में बस एक ही जगह है, जहा मुझे आपियत मिलती है।
अगर तुम मुझे समझते हो, यह ताज और तख्‍त मेरे रांस्‍ते के रोड़े है, तो खुदा की कसम , मैं आज इन पर लात मार दूं।
मै आज तुम्‍हारे पास यही दरख्‍वास्‍त लेकर आया हू कि तुम मुझे वह रास्‍ता दिखाओ , जिससे मै सच्‍ची खुशी पा सकू ।
मै चाहता हूँ , तुम इसी महल में रहों ताकि मै तुमसे सच्‍ची जिंदगी का सबक सीखूं।
हबीब का हदय धक से हो उठा ।
कहीं अमीन पर नारीत्‍व का रहस्‍य खुल तों नहीं गया।
उसकी समझ में न आया कि उसे क्‍या जवाब दे।
उसका कोमल हदय तैमूर की इस करूण आत्‍मग्‍लानि पर द्रवित हो गया ।
जिसके नाम से दुनिया काप‍ती है, वह उसके सामने एक दयनीय प्राथी बना हुआ उसके प्रकाश की भिक्षा मांग रहा है।
तैमूर की उस कठोर विकत शुष्‍क हिंसात्‍मक मुद्रा में उसे एक स्‍िनग्‍ध मधुर ज्‍योति दिखाई दी, मानो उसका जागत विवेक भीतर से झाकं रहा हो।
उसे अपना ‍जीवन, जिसमें ऊपर की स्‍फूर्ति ही न रही थी, इस विफल उधोग के सामने तुच्‍छ जान पड़ा।
उसने मुग्‍ध कंठ से कहा- हजूर इस गुलाम की इतनी कद्र करते है, यह मेरी खुशनसीबी है, लेकिन मेरा शाही महल में रहना मुनासिब नहीं ।
तैमूर ने पूछा –क्‍यों
इसलिए कि जहा दौलत ज्‍यादा होती है, वहा डाके पड़ते हैं और जहा कद्र ज्‍यादा होती है , वहा दुश्‍मन भी ज्‍यादा होते है।
तुम्‍हारी भी कोई दुश्‍मन हो सकता है।
मै खुद अपना दुश्‍मन हो जाउ गा ।
आदमी का सबसे बड़ा दुश्‍मन गरूर है।
तैमूर को जैसे कोई रत्‍न मिल गया।
उसे अपनी मनतुष्‍िट का आभास हुआ।
आदमी का सबसे बड़ा दुश्‍मन गरूर है इस वाक्‍य को मन-ही-मन दोहरा कर उसने कहा-तुम मेरे काबू में कभी न आओगें हबीब।
तुम वह परंद हो, जो आसमान में ही उड़ सकता है।
उसे सोने के पिंजड़े में भी रखना चाहो तो फड़फड़ाता रहेगा।
खैर खुदा हापिज।
यह तुरंत अपने महल की ओर चला, मानो उस रत्‍न को सुरक्षित स्‍थान में रख देना चाहता हो।
यह वाक्‍य पहली बार उसने न सुना था पर आज इससे जो ज्ञान, जो आदेश जो सत्‍प्रेरणा उसे मिली, उसे मिली, वह कभी न मिली थी।
इस्‍तखर के इलाके से बगावत की खबर आयी है।
हबीब को शंका है कि तैमूर वहा पहुचकर कहीं कत्‍लेआम न कर दे।
वह शातिंमय उपायों से इस विद्रोह को ठंडा करके तैमूर को दिखाना चाहता है कि सदभावना में कितनी शक्‍ित है।
तैमूर उसे इस मुहिम पर नहीं भेजना चाहता लेकिन हबीब के आग्रह के सामने ‍बेबस है।
हबीब को जब और कोई युक्‍ित न सूझी तो उसने कहा- गुलाम के रहते हुए हुजूर अपनी जान खतरे में डालें यह नहीं हो सकता ।
तैमूर मुस्‍कराया-मेरी जान की तुम्‍हारी जान के मुकाबले में कोई हकीकत नहीं है हबी‍ब ।
पिर मैने तो कभी जान की परवाह न की।
मैने दुनिया में कत्‍ल और लूट के सिवा और क्‍या यादगार छोड़ी ।
मेरे मर जाने पर दुनिया मेरे नाम को रोएगी नही, यकीन मानों ।
मेरे जैसे लुटेरे हमेशा पैदा हाते रहेगें , लेकिन खुदा न करें, तुम्‍हारे दुश्‍मनों को कुछ हो गया, तो यह सल्‍तश्‍नत खाक में मिल जाएगी, और तब मुझे भी सीने में खंजन चुभा लेने के सिवा और कोई रास्‍ता न रहेगा।
मै नहीं कह सकता हबाब तुमसे मैने कितना पाया।
काश, दस-पाच साल पहले तुम मुझे मिल जाते, तो तैमूर तवारीख में इतना रूसियाह न होता।
आज अगर जरूरत पड़े, तो मैं अपने जैसे सौ तैमूरों को तुम्‍हारे ऊपर निसार कर दू ।
यही समझ लो कि मेरी रूह‍ को अपने साथ लिये जा रहे हो।
आज मै तुमसे कहता हू हबीब कि मुझे तुमसे इश्‍क है इसे मै अब जान पाया हूं ।
मगर इसमें क्‍या बराई है कि मै भी तुम्‍हारें साथ चलू।
हबीब ने धड़कते हुए हदय से कहा- अगर मैं आपकी जरूरत समझूगा तो इतला दूगां।
तैमूर के दाढ़ी पर हाथ रखकर कहा जैसी-तुम्‍हारी मर्जी लेकिन रोजाना कासिद भेजते रहना, वरना शायद मैं बेचैन होकर चला जाऊ।
तैमूर ने कितनी मुहब्‍बत से हबीब के सफर की तैयारियां की।
तरह-तरह के आराम और तकल्‍लुफी की चीजें उसके लिए जमा की।
उस कोहिस्‍तान में यह चीजें कहा मिलेगी।
वह ऐसा संलग्‍न था, मानों माता अपनी लड़की को ससुराल भेज रही हो।
जिस वक्‍त हबीब फौज के साथ चला, तो सारा समरकंद उसके साथ था और तैमूर आखों पर रूमाल रखें , अपने तख्‍त पर ऐसा सिर झुकाए बैठा था, मानों कोई पक्षी आहत हो गया हो।
इस्‍तखर अरमनी ईसाईयों का इलाका था, मुसलमानों ने उन्‍हें परास्‍त करके वहां अपना अधिकार जमा लिया था और ऐसे नियम बना दिए थे, जिससे ईसाइयों को पग-पग अपनी पराधीनता का स्‍मरण होता रहता था।
पहला नियम जजिये का था, जो हरेक ईसाई को देना पड़ता ‍था, जिससे मुसलमान मुक्‍त थे।
दूसरा नियम यह था कि गिजों में घंटा न बजे।
तीसरा नियम का क्रियात्‍मक विरोध किया और जब मुसलमान अधिकारियों ने शस्‍त्र-बल से काम लेना चाहा, तो ईसाइयों ने बगावत कर दी, मुसलमान सूबेदार को कैद कर लिया और किले पर सलीबी झंडा उड़ने लगा।
हबीब को यहा आज दूसरा दिन है पर इस समस्‍या को कैसे हल करे।
उसका उदार हदय कहता था, ईसाइयों पर इन बंधनों का कोई अर्थ नहीं ।
हरेक धर्म का समान रूप से आदर होना चाहिए , लेकिन मुसलमान इन कैदो को हटा देने पर कभी राजी न होगें ।
और यह लोग मान भी जाए तो तैमूर क्‍यों मानने लगा।
उसके धामिर्क विचारों में कुछ उदारता आई है, पिर भी वह इन कैदों को उठाना कभी मंजूर न करेगा, लेकिन क्‍या वह ईसाइयों को सजा दे कि वे अपनी धार्मिक स्‍वाधीनता के लिए लड़ रहे है।
जिसे वह सत्‍य समझता है, उसकी हत्‍या कैसे करे।
नहीं, उसे सत्‍य का पालन करना होगा, चाहे इसका नतीजा कुछ भी हो।
अमीन समझेगें मै जरूरत से ज्‍यादा बढ़ा जा रहा हू।
कोई मुजायका नही।
दूसरे दिन हबीब ने प्रात काल डंके की चोट ऐलान कराया- जजिया माफ किया गया, शराब और घण्‍टों पर कोई कैद नहीं है।
मुसलमानों में तहलका पड़ गया।
यह कुप्र है, हरामपरस्‍तह है।
अमीन तैमूर ने जिस इस्‍लाम को अपने खून से सीचां , उसकी जड़ उन्‍हीं के वजीर हबीब पाशा के हाथों खुद रही है, पासा पलट गया।
शाही फौज मुसलमानों से जा मिल ।
हबीब ने इस्‍तखर के किले में पनाह ली।
मुसलमानों की ताकत शाही फौज के मिल जाने से बहुंत बढ़ गई थी।
उन्‍होनें किला घेर लिया और यह समझकर कि हबीब ने तैमूर से बगावत की है, तैमूर के पास इसकी सूचना देने और परिस्‍थिति समझाने के लिए कासिद भेजा।
आधी रात गुजर चुकी थी।
तैमूर को दो दिनों से इस्‍तखर की कोई खबर न मिली थी।
तरह-तरह की शंकाए हो रही थी।
मन में पछतावा हो रहा था कि उसने क्‍यों हबीब को अकेला जाने दिया ।
माना कि वह बड़ा नीतिकुशल है , ‍पर बगावत कहीं जोर पकड़ गयी तो मुटटी –भर आदमियों से वह क्‍या कर सकेगा ।
और बगावत यकीनन जोर पकड़ेगी ।
वहा के ईसाई बला के सरकश है।
जब उन्‍हें मालम होगा कि तैमूर की तलवार में जगं लग गया और उसे अब महलों की जिन्‍दगीं पसन्‍द है, तो उनकी हिम्‍मत दूनी हो जाएगी।
हबीब कहीं दूश्‍मनों से घिर गया, तो बड़ा गजब हो जाएगा।
उसने अपने जानू पर हाथ मारा और पहलू बदलकर अपने ऊपर झुझलाया ।
वह इतना पस्‍वहिम्‍मत क्‍यों हो गया।
क्‍या उसका तेज और शौर्य उससे विदा हो गया ।
जिसका नाम सुनकर दुश्‍मन में कम्‍पन पड़ जाता था, वह आज अपना मुह छिपाकर महलो में बैठा हुआ है।
दुनिया की आखों में इसका यही अर्थ हो सकता है कि तैमूर अब मैदान का शेर नहीं , कालिन का शेर हो गया ।
हबीब फरिश्‍ता है, जो इन्‍सान की बुराइयों से वाकिफ नहीं।
जो रहम और साफदिली और बेगरजी का देवता है, वह क्‍या जाने इन्‍सान कितना शैतान हो सकता है ।
अमन के दिनों में तो ये बातें कौम और मुल्‍क को तरक्‍की के रास्‍त पर ले जाती है पर जंग में , जबकि शैतानी जोश का तूपान उठता है इन खुशियों की गुजाइंश नही ।
उस वक्‍त तो उसी की जीत होती है , जो इन्‍सानी खून का रंग खेले, खेतों –खलिहानों को जलाएं , जगलों को बसाए और बस्‍ितयों को वीरान करे।
अमन का कानून जंग के कानून से जूदा है।
सहसा चौकिदार ने इस्‍तखर से एक कासिद के आने की खबर दी।
कासिद ने जमीन चूमी और एक किनारें अदब से खड़ा हो गया।
तैमूर का रोब ऐसा छा गया कि जो कुछ कहने आया था, वह भूल गया।
तैमूर ने त्‍योरियां चढ़ाकर पूछा- क्‍या खबर लाया है।
तीन दिन के बाद आया भी तो इतनी रात गए।
कासिद ने पिर जमीन चूमी और बोला- खुदावंद वजीर साहब ने जजिया मुआफ कर दिया ।
तैमूर गरज उठा- क्‍या कहता है, जजिया माफ कर दिया।
हाँ खुदावंद।
किसने।
वजीर साहब ने।
किसके हुक्‍म से।
अपने हुक्‍म से हुजूर।
हूँ।
और हुजूर , शराब का भी हुक्‍म हो गया है।
हूँ।
गिरजों में घंटों बजाने का भी हुक्‍म हो गया है।
हूँ।
और खुदावंद ईसाइयों से मिलकर मुसलमानों पर हमला कर दिया ।
तो मै क्‍या करू।
हुजूर हमारे मालिक है।
अगर हमारी कुछ मदद न हुई तो वहा एक मुसलमान भी जिन्‍दा न बचेगा।
हबीब पाशा इस वक्‍त कहाँ है।
इस्‍तखर के किले में हुजूर ।
और मुसलमान क्‍या कर रहे है।
हमने ईसाइयों को किले में घेर लिया है।
उन्‍हीं के साथ हबीब को भी।
हाँ हुजूर , वह हुजूर से बागी हो गए।
और इसलिए मेरे वपादार इस्‍लाम के खादिमों ने उन्‍हें कैद कर रखा है।
मुमकिन है, मेरे पहुचते-पहुचते उन्‍हें कत्‍ल भी कर दें।
बदजात, दूर हो जा मेरे सामने से।
मुसलमान समझते है, हबीब मेरा नौकर है और मै उसका आका हूं।
यह गलत है, झूठ है।
इस सल्‍तनत का मालिक हबीब है, तैमूर उसका अदना गुलाम है।
उसके फैसले में तैमूर दस्‍तंदाजी नहीं कर सकता ।
बेशक जजिया मुआफ होना चाहिए।
मुझे मजाज नहीं कि दूसरे मजहब वालों से उनके ईमान का तावान लू।
कोई मजाज नहीं है, अगर मस्‍िजद में अजान होती है, तो कलीसा में घंटा क्‍यों बजे।
घंटे की आवाज में कुफ्र नहीं है।
कापिर वह है, जा दूसरों का हक छीन ले जो गरीबों को सताए, दगाबाज हो, खुदगरज हो।
कापिर वह नही, जो मिटटी या पत्‍थर क एक टुकड़े में खुदा का नूर देखता हो, जो नदियों और पहाड़ों मे, दरख्‍तों और झाडि़यों में खुदा का जलवा पाता हो।
यह हमसे और तुझसे ज्‍यादा खुदापरस्‍त है, जो मस्‍िदज में खुदा को बंद नहीं समझता ही कुफ्र है।
हम सब खुदा के बदें है, सब ।
बस जा और उन बागी मुसलमानों से कह दे, अगर फौरन मुहासरा न उठा लिया गया, तो तैमूर कयामत की तरह आ पहुचेगा।
कासिद हतबुद्वि –सा खड़ा ही था कि बाहर खतरे का बिगुल बज उठा और फौजें किसी समर-यात्रा की तैयारी करने लगी।
तीसरे दिन तैमूर इस्‍तखर पहुचा, तो किले का मुहासरा उठ चुका था।
किले की तोपों ने उसका स्‍वागत किया।
हबीब ने समझा, तैमूर ईसाईयों को सजा देने आ रहा है।
ईसाइयों के हाथ-पाव फूले हुए थे , मगर हबीब मुकाबले के लिए ‍तैयार था।
ईसाइयों के स्‍वप्‍न की रक्षा में यदि जान भी जाए, तो कोई गम नही।
इस मुआमले पर किसी तरह का समझौता नहीं हो सकता।
तैमूर अगर तलवार से काम लेना चाहता है,तो उसका जवाब तलवार से दिया जाएगा।
मगर यह क्‍या बात है।
शाही फौज सफेद झंडा दिखा रही है।
तैमूर लड़ने नहीं सुलह करने आया है।
उसका स्‍वागत दूसरी तरह का होगा।
ईसाई सरदारों को साथ लिए हबीब किले के बाहर निकला।
तैमूर अकेला घोड़े पर सवार चला आ रहा था।
हबीब घोड़े से उतरकर आदाब बजा लाया।
तैमूर घोड़े से उतर पड़ा और हबीब का माथा चूम लिया और बोला-मैं सब सुन चुका हू हबीब।
तुमने बहुत अच्‍छा किया और वही किया जो तुम्‍हारे सिवा दूसरा नहीं कर सकता था।
मुझे जजिया लेने का या ईसाईयों से मजहबी हक छीनने का कोई मजाज न था।
मै आज दरबार करके इन बातों की तसदीक कर दूगा और तब मै एक ऐसी तजवीज बताऊगा ख्‍ जो कई दिन से मेरे जेहन में आ रही है और मुझे उम्‍मीद है कि तुम उसे मंजूर कर लोगें।
मंजूर करना पड़ेगा।
हबीब के चेहरे का रंग उड़ गया था।
कहीं हकीकत खुल तो नहीं गई।
वह क्‍या तजवीज है, उसके मन में खलबली पड़ गई।
तैमूर ने मूस्‍कराकर पूछा- तुम मुझसे लड़ने को तैयार थे।
हबीब ने शरमाते हुए कहा- हक के सामने अमीन तैमूर की भी कोई हकीकत नही।
बेशक-बेशक ।
तुममें फरिश्‍तों का दिल है,तो शेरों की हिम्‍मत भी है, लेकिन अफसोस यही है कि तुमने यह गुमान ही क्‍यों किया कि तैमूर तुम्‍हारे फैसले को मंसूख कर सकता है।
यह तुम्‍हारी जात है, जिसने तुझे बतलाया है कि सल्‍तनश्‍त किसी आदमी की जायदाद नही बल्‍िक एक ऐसा दरख्‍त है, जिसकी हरेक शाख और पती एक-सी खुराक पाती है।
दोनों किले में दाखिल हुए।
सूरज डूब चूका था ।
आन-की-बान में दरबार लग गया और उसमें तैमूर ने ईसाइयों के धार्मिक अधिकारों को स्‍वीकार किया।
चारों तरफ से आवाज आई- खुदा हमारे शाहंशाह की उम्र दराज करे।
तैमूर ने उसी सिलसिले में कहा-दोस्‍तों , मैं इस दुआ का हकदार नहीं हूँ।
जो चीज मैने आपसे जबरन ली थी, उसे आपको वालस देकर मै दुआ का काम नहीं कर रहा हू।
इससे कही ज्‍यादा मुनासिब यह है कि आप मुझे लानत दे कि मैने इतने दिनों तक से आवाज आई-मरहबा।
मरहबा।
दोस्‍तों उन हको के साथ-सा‍थ मैं आपकी सल्‍तश्‍नत भी आपको वापस करता हू क्‍योंकि खुदा की निगाह में सभी इन्‍सान बराबर है और किसी कौम या शख्‍स को दूसरी कौम पर हुकूमत करने का अख्‍ितयार नहीं है।
आज से आप अपने बादशाह है।
मुझे उम्‍मीद है कि आप भी मुस्‍िलम आजादी को उसके जायज हको से महरूम न करेगें ।
मगर कभी ऐसा मौका आए कि कोई जाबिर कौम आपकी आजादी छीनने की कोशिश करे, तो तैमूर आपकी मदद करने को हमेशा तैयार रहेगा।
किले में जश्‍न खत्‍म हो चुका है।
उमरा और हुक्‍काम रूखसत हो चुके है।
दीवाने खास में सिर्फ तैमूर और हबीब रह गए है।
हबीब के मुख पर आज स्‍िमत हास्‍य की वह छटा है,जो सदैव गंभीरता के नीचे दबी रहती थी।
आज उसके कपोंलो पर जो लाली, आखों में जो नशा, अंगों में जो चंचलता है, वह और कभी नजर न आई थी।
वह कई बार तैमूर से शोखिया कर चुका है, कई बार हंसी कर चुका है, उसकी युवती चेतना, पद और अधिकार को भूलकर चहकती पिरती है।
सहसा तैमूर ने कहा- हबीब, मैने आज तक तुम्‍हारी हरेक बात मानी है।
अब मै तुमसे यह मजवीज करता हू जिसका मैने जिक्र किया था, उसे तुम्‍हें कबूल करना पड़ेगा।
हबीब ने धड़कते हुए हदय से सिर झुकाकर कहा- फरमाइए।
पहले वायदा करो कि तुम कबूल करोगें।
मै तो आपका गुलाम हूँ।
नही तुम मेरे मालिक हो, मेरी जिन्‍दगी की रोशनी हो, तुमसे मैने जितना फैज पाया है, उसका अंदाजा नहीं कर सकता ।
मैने अब तक सल्‍तनत को अपनी जिन्‍दगी की सबसे प्‍यारी चीज समझा था।
इसके लिए मैने वह सब कुछ किया जो मुझे न करना चाहिए था।
अपनों के खून से भी इन हाथों को दागदार किया गैरों के खून से भी।
मेरा काम अब खत्‍म हो चुका।
मैने बुनियाद जमा दी इस पर महल बनाना तुम्‍हारा काम है।
मेरी यही इल्‍तजा है कि आज से तुम इस बादशाहत के अमीन हो जाओ, मेरी जिन्‍दगी में भी और मरने के बाद भी।
हबीब ने आकाश में उड़ते हुए कहा- इतना बड़ा बोझ।
मेरे कंधे इतने मजबूत नही है।
तैमूर ने दीन आग्रह के स्‍वर में कहा- नही मेरे प्‍यारे दोस्‍त, मेरी यह इल्‍तजा माननी पड़ेगी।
हबीब की आखों में हसी थी, अधरों पर संकोच ।
उसने आहिस्‍ता से कहा- मंजूर है।
तैमूर ने प्रफुल्‍िलत स्‍वर में कहा – खुदा तुम्‍हें सलामत रखे।
लेकिन अगर आपको मालूम हो जाए कि हबीब एक कच्‍ची अक्‍ल की क्‍वारी बालिका है तो।
तो व‍ह मेरी बादशाहत के साथ मेरे दिल की भी रानी हो जाएगी।
आपको बिलकुल ताज्‍जुब नहीं हुआ।
मै जानता था।
कब से।
जब तुमने पहली बार अपने जालिम आखों से मुझें देखा ।
मगर आपने छिपाया खूब।
तुम्‍हीं ने सिखाया ।
शायद मेरे सिवा यहा किसी को यह बात मालूम नही।
आपने कैसे पहचान लिया।
तैमूर ने मतवाली आखों से देखकर कहा- यह न बताऊगा।
यही हबीब तैमूर की बेगम हमीदों के नाम से मशहूर है।

मानसरोवर भाग- 
जानवरों में गधा सबसे ज्यादा बुद्धिहीन समझा जाता हैं ।
हम जब किसी आदमी को पल्ले दरजे का बेवकूफ कहना चाहता हैं तो उसे गधा कहते हैं ।
गधा सचमुच बेवकूफ हैं, या उसके सीधेपन, उसकी मिरापद सहिष्णुता ने उसे यह पदवी दे दी हैं, इसका निश्चय नहीं किया जा सकता ।
गायें सींग मारती हैं, ब्याही हुई गाय तो अनायास ही सिंहनी का रूप धारण कर लेती हैं ।
कुत्ता भी बहुत गरीब जानवर हैं, लेकिन कभी-कभी उसे भी क्रोध आ जाता हैं, किन्तु गधे को कभी क्रोध करते नहीं सुना ।
जितना चाहो गरीब को मारो, चाहे जैसी खराब, सड़ी हुई घास सामने डाल दो, उसके चहरे पर कभी असंतोष की छाया भी न दुखायी देरी ।
वैशाख में चाहे एकाध बार कुलेल कर लेता हो, पर हमने तो उसे कभी खुश होते नहीं देखा ।
उसके चहरे पर एक स्थायी विषाद स्थायी रूप से छाया रहता हैं ।
सुख-दुःख, हानि-लाभ, किसी भी दशा में बदलते नहीं देखा ।
ऋषियों-मुनियों के जितने गुण हैं, वे सभी उसमें पराकाष्ठा को पहुँच गये है, पर आदमी उसे बेवकूफ कहता हैं ।
सद् गुणों का इतना अनादर कहीं नहीं देखा ।
कदाचित् सीधापन संसार के लिए उपयुक्त नहीं हैं ।
देखिये न, भारतवासियों की अफ्रीका में क्यों दुर्दशा हो रही हैं।
क्यों अमरीका में उन्हें घुसने नहीं दिया जाता ? बेचारे शराब नहीं पीते, चार पैसे कुसमय के लिए बचाकर रखते हैं, जी तोड़कर काम करते हैं, किसी से लड़ाई-झगड़ा नहीं करते, चार बातें सुनकर गम खा जाते हैं फिर भी बदनाम हैं ।
कहा जाता हैं, वे जीवन के आदर्श को नीचा करते हैं ।
अगर वे ईट का जवाब पत्थर से देना सीश जाते तो शायद सभ्य कहलाते लगते ।
जापान की मिशाल सामने हैं ।
एक ही विजय ने उसे संसार की सभ्य जातियों में गण्य बना दिया ।
लेकिन गधे का एक छोटा भाई और भी हैं, जो उससे कम गधा हैं और वह हैं बैल ।
जिस अर्थ में हम गधा का प्रयोग करते हैं, कुछ उसी से मिलते-जुलते अर्थ में 'बछिया के ताउ' का भी प्रयोग करते हैं ।
कुछ लोग बैल को शायद बेवकूफों में सर्वश्रेष्ठ कहेंगे, मगर हमारा विचार ऐसा नहीं हैं ।
बैल कभी-कभी मारता भी हैं और कभी-कभी अड़ियल बैल भी देखने में आता हैं ।
और भी कई रीतिओं से अपना असंतोष प्रकट कर देता हैं, अतएव उसका स्थान गधे से नीचा हैं ।
झूरी काछी के दोनो बैलों के बैलों के नाम थे हीरा और मोती ।
दोनों पछाई जाति के थे -- देखने में सुन्दर, काम में चौकस, डील में ऊँचे ।
बहुत दिनों साथ रहते-रहते दोनों में भाईचारा हो गया ।
दोनो आमने-सामने या आस-पास बैठे हुए एक दूसरे से मूक भाषा में विचार-विनिमय करते थे ।
एक-दूसरे के मन की बात कैसे समझ जाते थे, हम नहीं कह सकते ।
अवश्य ही उनमे कोई ऐसी गुप्त शक्ति था, जिससे जीवों में श्रेष्ठता का दावा करनेवाला मनुष्य वंचित हैं ।
दोनों एक दूसरे को चाटकर और सूँघकर अपना प्रेम प्रकट करते, कभी-कभी सींग भी मिला लिया करते थे -- विग्रह के नाते से नहीं, केवल विनोद के भाव से, आत्मीयता के भाव से, जैसे दोस्तों में घनिष्ठता होते ही धौल-धप्पा होने लगता हैं ।
इसके बिना दोस्ती कुछ फुसफसी, कुछ हल्की-सी रहती हैं, जिस पर ज्यादा विश्वास नहीं किया जा सकता ।
जिस वक्त ये दोनों बैल हल या गाड़ी में जोत दिये जाते और गरदन हिला-हिलाकर चलते, उस वक्त हर एक की यही चेष्ठा होती थी कि ज्यादा से ज्यादा बोझ मेरी ही गरदन पर रहे ।
दिनभर के बाद या संध्या को दोनों खुलते तो एक दुसरे को चाट-चूटकर अपनी थकान मिटा लिया करते ।
नाँद में खली-भूसा पड़ जाने के बाद दोनों साथ ही उठते, साथ नाँद में मुँह डालते और साथ ही बैठते थे ।
एक मूँह हटा लेता, तो दूसरा भी हटा लेता ।
सं योग की बात, झूरी ने एक बार गोई को सुसराल भेज दिया ।
बैलों को क्या मालूम क्यों भेजे जा रहे हैं ।
समझे, मालिक ने हमे बेच दिया ।
अपना यों बेचा जाना उन्हें अच्छा लगा या बुरा, कौन जाने , पर झूरी के साले गया को घर तक ले जाने में दाँतों में पसीना आ गया ।
पीछे से हाँकता तो दोनों दायें-बायें भागते, पगहिया पकड़कर आगे से खींचता, तो दोनो पीछे को जोर लगाते ।
मारते तो दोनों सींग नीचे करके हुँकारते ।
अगर ईश्वर ने उन्हें वाणी दी होती, तो झूरी से पूछते -- तुम हम गरीबों को क्यों निकाल रहे हो ? हमने तो तुम्हारी सेवा करने में कोई कसर नहीं उठा रखी ।
अगर इतनी मेहनत से काम न चलता था और काम ले लेते ।
हमें तो तुम्हारी चाकरी में मर जाना कबूल था ।
हमने कभी दाने-चारे की शिकाय नही की ।
तुमने जो कुछ खिलाया, वह सिर झुकाकर खा लिया, फिर भी तुमने हमें उस जालिम के हाथ क्यों बेच दिया ?
संध्या समय दोनों बैल अपने नये स्थान पर पहुँचे ।
दिन-भर के भूखे थे, लेकिन जब नाँद में लगाये गये, तो एक ने भी उसने मुँह न डाला ।
दिल-भारी हो रहा था ।
जिसे उन्होंने अपना घर समझ रखा था, वह आज उनसे छूट गया था ।
यह नया घर, नया गाँव, नये आदमी, उन्हें बेगानों से लगते थे ।
दोनों ने अपनी मूक-भाषा में सलाह की, एक-दूसरे को कनखियों से देखा और लेट गये ।
जब गाँव में सोता पड़ गया, तो दोनों ने जोर मारकर पगहे तुड़ा डाले औऱ घर की तगफ चले ।
पगहे मजबूत थे ।
अनुमान न हो सकता था कि कोई बैल उन्हें तोड़ सकेगा; पर इन दोनों में इस समय दूना शक्ति आ गयी थी ।
एक-एक झटके में रस्सियाँ टूट गयी ।
झूरी प्रातःकाल सोकर उठा, तो देखा दोनों बैल चरनी पर खड़े हैं ।
दोनों की गरदनों में आधा-आधा गराँव लटक रहा हैं ।
घुटने तक पाँव कीचड़ से भरे हैं और दोनों की आँखों में विद्रोहमय स्नेह झलक रहा हैं ।
झूरी बैलों के देखकर स्नेह से गदगद् हो गया ।
दौड़कर उन्हे गले लगा लिया ।
प्रेमालिंगन और चुम्बन का नह दृश्य बड़ा मनोहर था ।
घर और गाँव के लड़के जमा हो गये और तालियाँ बजा-बजाकर उनका स्वागत करने लगे ।
गाँव के इतिहास में यह घटना अभूतपूर्व न होने पर भी महत्वपूर्ण थी ।
बाल-सभा ने निश्चय किया, दोनों पशू-वीरों को अभिनन्दन पत्र देना चाहिए ।
कोई अपने घर से रोटियाँ लाया, कोई गुड़ , कोई चोकर , कोई भूसी ।
एक बालक ने कहा -- ऐसे बैल किसी के पास न होंगे ।
दूसरे ने समर्थन किया -- इतनी दूर से दोनों अकेले चले आये ।
तीसरा बोला -- बैल नही हैं वे, उस जनम के आदमी हैं ।
इसका प्रतिवाद करने का किसी को साहस नहीं हुआ ।
झूरी की स्त्री ने बैलों को द्वार पर देखा तो जल उठी ।
बोली -- कैसे नमकहराम बैल हैं कि एक दिन वहाँ काम न किया , भाग खड़े हुए ।
झूरी अपने बैलों पर यह आक्षेप न सुन सका -- नमकहराम क्यों हैं? चारा-दाना न दिया होगा, तो क्या करते ?
स्त्री रोब के साथ कहा -- बस, तुम्हीं ही तो बैलों को खिलाना जानते हो और तो सभी पानी पिला-पिलाकर रखते है ।
झूरी ने चिढ़ाया -- चारा मिलता तो क्यों भागचे ?
स्त्री चिढ़ी -- भागे इसलिए कि वे लोग तुम जैसे बुद्धुओं की तरह बैलों के सहलाते नहीं ।
खिलाते है तो रगड़कर जोतते भी हैं ।
ये ठहरे काम-चोर, भाग निकले, अब देखूँ ? कहाँ से खली और चोकर मिलता हैं ।
सूखे-भूसे के सिवा कुछ न दूँगी , खाये चाहे मरे ।
वही हुआ।
मजूर को बड़ी ताकीद कर दी गयी कि बैलों को खाली सूखा भूसा दिया जाय ।
बैलों ने नाँद मे मुँह डाला, तो फीका-फीका ।
न कोई चिकनाहट, न कोई रस ।
क्या खायँ ? आशा भरी आँखों से द्वार की ओर ताकने लगे ।
झूरी ने मजूर सा कहा -- थोड़ी सी खली क्यों नहीं ड़ाल देता बे ? 'मालकिन मुझे मार डालेगी।
' 'चुराकर डाल आ।
' 'ना दादा, पीछे से तुम ही उन्हीं की-सी कहोगे ।
'
दूसरे दिन झूरी का साला फिर आया और बैलों को ले चला ।
अबकी बार उसने दोनों को गाड़ी मे जोता ।
दो-चार बार मोती ने गाड़ी को सड़क की खाई में गिराना चाहा ; पर हीरा ने सँभाल लिया ।
वह ज्यादा सहनशील था ।
संध्या-समय घर पुहँचकर उसने दोनों को मोटी रस्सियों से बाँधा और कल की शरारत का मजा चखाया . फिर वही सूखा भूसा डाल दिया ।
अपने दोनों बैलों को खली, चूनी सब कुछ दी ।
दोनों बैलो का ऐसा अपमान कभी न हुआ था ।
झूरी इन्हें फूल की छड़ी से भी न छूता था ।
उसकी टिटकार पर दोनों उड़ने लगते थे ।
यहाँ मार पड़ी ।
आहत-सम्मान की व्यथा तो थी ही, उस पर मिला सूखा भूसा ।
दूसरे दिन गया ने बैलों को हल में जोता , पर इन दोनों ने जैसे पाँव उठाने की कसम खा ली थी ।
वह मारते मारते थक गया, पर दोनों ने पाँव न उठाया ।
एक बार जब उस निर्दयी ने हीरा की नाक पर खूब डंडे जमाये, तो मोती का गुस्सा काबू के बाहर हो गया ।
हल लेकर भागा, हल रस्सी, जूआ सब टूट-टाट कर बराबर हो गया ।
गले में बड़ी-बड़ी रस्सियाँ न होती, तो दोनो पकड़ाई में न आते ।
हीरा ने मूक-भाषा में कहा - भागना व्यर्थ हैं ।
मोती ने उत्तर दिया -- तुम्हारी तो इसने जान ही ले ली थी ।
'अबकी बार बड़ी मार पड़ेगी ।
' 
'पड़ने दो, बैल का जन्म लिया हैं तो मार से कहाँ तक बचेंगे?' 
'गया दो आदमियों के साथ दौड़ा आ रहा हैं।
दोनों के हाथ में लाठियाँ हैं ।
' 
मोती बोला -- कहो तो दिखा दूँ कुछ मजा मैं भी ।
लाठी लेकर आ रहा हैं ।
हीरा ने समझाया -- नहीं भाई ! खड़े हो जाओ ।
'मुझे मारेगा तो मैं भी एक-दो को गिरा दूँगी ।
' 
'नहीं ।
हमारी जाति का यह धर्म नहीं हैं'
मोती दिल में ऐंठकर रह गया ।
गया आ पहुँचा और दोनो को पकड़कर ले गया ।
कुशल हुई कि उसने इस वक्त मारपीट न की, नहीं तो मोती भी पलट पड़ता ।
उसके तेवर देख कर गया और उसके सहायक समझ गये कि इस वक्त टाल जाना ही मसलहत हैं ।
आज दोनों के सामने फिर वही सूखा भूसा लाया गया ।
दोनों चुपचाप खड़े रहे।
धर के लोग भोजन करने लगे ।
उस वक्त छोटी-सी लड़की दो रोटियाँ लिये निकली और दोनों के मुँह में देकर चली गयी ।
उस एक रोटी से इनकी भूख तो क्या शान्त होती, पर दोनों के हृदय को मानो भोजन मिल गया ।
यहाँ भी किसी सज्जन का वास हैं ।
लड़की भैरो की थी ।
उसकी माँ मर चुकी थी ।
सौतेली माँ उसे मारती रहती थी, इसलिए इन बैलों से उसे एक प्रकार की आत्मीयता हो गयी थी ।
दोनों दिन-भर जोते जाते, डंडे खाते, अड़ते ।
शाम को थान में बाँध दिये जाते और रात को वही बालिका उन्हें दो रोटियाँ खिला जाती ।
प्रेम के इस प्रसाद की यह बरकत थी कि दो-दो गाल सूखा भूसा खाकर भी दोनों दुर्बल न होते, मगर दोनों की आँखों में, रोम-रोम में विद्रोह भरा हुआ था ।
एक दिन मोती ने मुक-भाषा में कहा -- अब तो नहीं सहा जाता, हीरा ।
'क्या करना चाहते हो ?' 
'एकाध को सींगो पर उठाकर फेंक दूँगा ।
'
'लेकिन जानते हो, वह प्यारी लड़की, जो हमे रोटियाँ हैं, उसी की लड़की हैं, जो घर का मालिक है ।
यह बेचारी अनाथ हो जायगी?' 
'मालकिन को न फेंक दूँ ।
वही तो उस लड़की मारती हैं।
' 
'लेकिन औरत जात पर सींग चलाना मना है, यह भूले जाते हो ।
' 
'तुम तो किसी तरह निकलने नही देते हो ।
बताओ, तुड़ा कर भाग चले ।
' 
'हाँ, यह मैं स्वीकार करता, लेकिन इतनी मोटी रस्सी टूटेगी कैसे ?' 
'इसका एक उपाय हैं।
पहले रस्सी को थोड़ा सा चबा दो ।
फिर एक झटके में जाती हैं।
'
रात को जब बालिका रोटियाँ खिलाकर चली गयी, दोनों रस्सियाँ चबाने लगे, पर रस्सी मुँह में न आती थी ।
बेचारे बार-बार जोर लगाकर रह जाते थे ।
सहसा घर का द्वार खुला और वही लड़की निकली ।
दोनों सिर झुकाकर उसका हाथ चाटने लगे ।
दोनों की पूँछे खड़ी हों गयी ।
उसने उनके माथे सहलाये और बोली -- खोले देती हूँ ।
चुपके से भाग जाओ , नहीं तो यहाँ के लोग मार डालेंगे ।
आज ही घर में सलाह हो रही हैं कि इनकी नाकों में नाथ डाल दी जायँ ।
उसने गराँव खोल दिया, पर दोनों चुपचाप खड़े रहे ।
मोती ने अपनी भाषा में पूछा -- अब चलते क्यों नही।
हीरा ने कहा -- चलें तो लेकिन कल इस अनाथ पर आफत आयेगी ।
सब इसी पर संदेह करेंगे ।
सहसा बालिका चिल्लायी -- दोनों फूफावाले बैल भागे जा रहे हैं ।
ओ दादा ! दोनों बैल भागे जा रहे हैं, जल्दी दौड़ो ।
गया हड़बड़ाकर बाहर निकला और बैलों को पकड़ने चला ।
वे दोनों भागे ।
गया ने पीछा किया ।
और भी तेज हुए ।
गया ने शोर मचाया ।
फिर गाँव के कुछ आदमियों को भी साथ लेने के लिए लौटा ।
दोनों मित्रों को भागने का मौका मिल गया ।
सीधे दौड़ते चले गये ।
यहाँ तक कि मार्ग का ज्ञान न रहा ।
जिस परिचित मार्ग से आये थे, उसका यहाँ पता न था ।
नये-नये गाँव मिलने लगे ।
तब दोनों एक खेत के किनारे खड़े होकर सोचने लगे , अब क्या करना चाहिए ।
हीरा ने कहा -- मालूम होता हैं, राह भूल गये ।
'तुम भी तो बेताहाशा भागे ।
वहीं मार गिराना था।
' 
'उसे मार गिराते तो, दुनिया क्या कहती? वह अपना धर्म छोड़ दे, लेकिन हम अपना धर्म क्यों छोड़े ?'
दोनों भूख से व्याकुल हो रहे थे ।
खेत में मटर खड़ी थी ।
चरने लगे ।
रह-रहकर आहट ले लेते थे, कोई आता जाता तो नहीं हैं ।
जब पेट भर गया, दोनों ने आजादी का अनुभव किया तो मस्त होकर उछलने-कूदने लगे ।
पहले दोनों ने डकार ली ।
फिर सींग मिलाये और एक दूसरे को ठेलने लगे ।
मोती ने हीरा को कई कदम पीछे हटा दिया, यहाँ तक कि वह खाई में गिर गया ।
तब उसे भी क्रोध आया ।
सभलकर उठा और फिर मोती से मिल गया ।
मोती ने देखा -- खेल में झगड़ा हुआ चाहता हैं तो किनारे हट गया ।
अरे ! यह क्या ? कौई साँड़ डौकता चला आ रहा हैं ।
हाँ, साँड ही हैं ।
वह सामने आ पहुँचा ।
दोनो मित्र बगलें झाँक रहे हैं ।
साँड पूरा हाथी हैं ।
उससे भिडना जान से हाथ धोना हैं , लेकिन न भिडने पर भी जान बचती नहीं नजर आती ।
इन्हीं की तरफ आ भी रहा हैं ।
कितनी भयंकर सूरत हैं ।
मोती ने मूक भाषा में कहा -- बुरे फँसे ।
जान बचेगी ? कोई उपाय सोचो।
हीरा मे चिन्तित स्वर में कहा -- अपने घमंड में भूला हुआ हैं ।
आरजू-विनती न सुनेगा ।
'भाग क्यों न चले?'
'भागना कायरता हैं ।
'
'तो फिर यहीं मरो ।
बन्दा तो नौ-दो-ग्यारह होता हैं ।
'
'और जो दौड़ाये ?'
'तो फिर कोई उपाय सोचो जल्द ।
'
'उपाय यही हैं कि उस पर दोनो जने एक साथ चोट करे ? मै आगे से रगेदता हूँ तुम पीछे से रगेदो , दोहरी मार पड़ेगी तो भाग खड़ा होगा ।
मेरी ओर झपटे, तुम बगल से उसके पेट में सींग घुसेड देना ।
जान जोशिम हैं , पर दूसरा उपाय नहीं है ।
'
दोनों मित्र जान हथेली पर लेकर लपके ।
साँड को भी संगठित शत्रुओ से लडने का तजरबा न था ।
वह तो एक शत्रु से मल्लयुद्ध करने का आदी था ।
ज्योही हीरा पर झपटा , मोती ने पीछे से दौड़ाया ।
साँड उसकी तरउ मुडा, तो हीरा ने रगेदा ।
साँड चाहता थि कि एक एक करके दोनो को गिरा ले, पर ये दोनो भी उस्ताद थे ।
उसे अवसर न देते थे ।
एक बार साँड झल्लाकर हीरा का अन्त कर देने ले लिए चला कि मोती ने बगल से आकर पेट मे सींग भोक दी ।
साँड क्रोध मे आकर पीछे फिरा तो हीरा ने दूसरे पहलू में सींग चुभा दिया ।
आखिर बेचारा जख्मी होकर भागा और दोनो मित्रो ने दूर तक उसका पीछा किया ।
यहाँ तक की साँड बेदम होकर गिर पड़ा ।
तब दोनो ने उसे छोड़ दिया ।
दोनो मित्र विजय के नशे में झूमते चले जाते थे ।
मोती ने अपनी सांकेतिक भाषा मे कहा -- मेरा जी तो चाहता था कि बच्चा को मार ही डालूँ ।
हीरा ने तिरस्कार किया -- गिरे हुए बैरी पर सींग न चलाना चाहिये ।
'यह सब ढोग हैं ।
बैरी को ऐसा मारना चाहिये कि फिर न उठे ।
'
'अब घर कैसे पहुँचेंगे , वह सोचो ।
'
'पहले कुछ खा ले, तो सोचे ।
'
सामने मटर का खेत था ही ।
मोती उसमे घुस गया ।
हीरा मना करता रहा, पर उसने एक न सुनी ।
अभी चार ही ग्रास खाये थे दो आदमी लाठियाँ लिये दौड़ पडे , और दोनो मित्रो के घेर लिया ।
हीरा तो मेड पर था , निकल गया ।
मोती सीचे हुए खेत मे था ।
उसके खुर कीचड़ मे धँसने लगे ।
न भाग सका ।
पकड़ लिया ।
हीरा ने देखा , संगी संकट मे हैं , तो लौट पड़ा फँसेगे तो दोनो फँसेगे ।
रखवालो ने उसे भी पकड़ लिया ।
प्रातःकाल दोनो काँजीहौस में बन्द कर दिये गये ।
दोनो मित्रो को जीवन में पहली बार ऐसा साबिका पड़ा कि सारा दिन बीत गया और खाने को एक तिनका भी न मिला ।
समझ ही में न आता था , यह कैसा स्वामी हैं ।
इससे तो गया फिर भी अच्छा था ।
यहाँ कई भैसे थी, बकरियाँ , कई घोड़े, कई गधे; पर किसी से सामने चारा न था , सब जमीन पर मुरदो की करह पड़े थे ।
कई तो इतने कमजार हो गये थे कि खड़े भी न हो सकते थे ।
सारा दिन दोनो मित्र फाटक की ओर टकटकी लगाये ताकते रहे, पर कोई चारा लेकर न आता न दिखायी दिया ।
तब दोनो ने दीवार की नमकीन मिट्टी चाटनी शुरु की, पर इससे क्या तृप्ति होती ?
रात को भी जब कुछ भोजन न मिला तो हीरा के दिल में विद्रोह की ज्वाला दहक उठी।
मोती से बोला -- अब तो नही रहा जाता मोती !
मोती ने सिर लटकाये हुए जवाब दिया -- मुझे तो मालूम होतो हैं प्राण निकल रहे हैं ।
'इतनी जल्दी हिम्मत न हारो भाई ! यहाँ से भागने का कोई उपाय निकलना चाहिये ।
'
'आओ दीवार तोड डालें।
'
'मुझसे तो अब कुछ नही होगा ।
'
'बस इसी बूते अकड़ते थे !'
'सारी अकड़ निकल गयी।
'
बाडे की दीवार कच्ची थी ।
हीरा मजबूत तो था ही , अपने नुकीले सींग दीवार में गड़ा दिये और जोर मारा, तो मिट्टी का एक चिप्पड निकल आया ।
फिर तो उसका साहस बढा ।
इसने दौड-दौडकर दीवार पर कई चोटे की और हर चोट मे थोडी थोड़ी मिट्टी गिराने लगा।
उसी समय काँजीहौस का चौकीदार लालटेन लेकर जानवरो की हाजिरी लेने आ निकला ।
हीरा का उजड्डपन देखकर उसने उसे कई डंडे रसीद किये और मोटी सी रस्सी से बाँध दिया ।
मोती ने पड़े पड़े कहा -- आखिर मार खायी, क्या मिला ?
'अपने बूते भर जोर तो मार दिया।
'
'ऐसा जोर मारना किस काम का कि औप बंधन मे पड़ गये ।
'
'जोर तो मारता ही जाऊँगा, चाहे कितने वंधन पड़ जाये ।
'
'जान से हाथ धोना पड़ेगा ।
'
'कुछ परवाह नहीं ।
यो भी तो मरना ही हैं ।
सोचो, दीवार खुद जाती तो कितनी जाने बच जाती ।
इतने भाई यहाँ बन्द हैं ।
किसी के देह में जान नहीं हैं ।
दो चार दिन और यही हाल रहा तो सब मर जायेगे ।
'
'हाँ, यह बात तो हैं।
अच्छा, तो लो, फिर में भी जोर लगाता हूँ ।
'
मोती ने भी दीवार मे उसी जगह सींग मारा ।
थोडी सी मिट्टी गिरी और हिम्मत बढी ।
फिर तो दीवार में सींग लगा कर इस तरह जोर करने लगा , मानो किसी प्रतिद्वन्द्वी से लड रहा हैं ।
आखिर कोई दो घंटे की जोर आजमाई के बाद , दीवार का ऊपर से एक हाथ गि गयी ।
उसने दूनी शक्ति से दूसरा घक्का मारा, तो आधी दीवार गिर गयी ।
दीवार का गिरना था कि अधमरे से पड़े हुए सभी जानवर चेत उठे ।
तीनो घोड़ियाँ सरपट भाग निकली ।
फिर बकरियाँ निकली ।
उसके बाद भैंसे भी खिसक गयी ; पर गधे अभी तक ज्यो के त्या खड़े थे ।
हीरा ने पूछा -- तुम दोनो भाग क्यो नहीं जाते ?
एक गधे ने कहा -- जो कही फिर पकड़ लिये जायँ ।
'तो क्या हरज हैं ।
अभी तो भागने का अवसर हैं ।
'
'हमे तो डर लगता हैं।
हम यही पड़े रहेंगे ।
'
आधी रात से ऊपर जा चुकी थी ।
दोनो गधे अभी तक खड़े सोच रहे थे कि भागे या न भागे , और मोती अपने मित्र की रस्सी तोड़ने मे लगा हुआ था ।
जब वह हार गया तो हीरा ने कहा -- तुम जाओ, मुझे यहीं पड़ा रहने दो ।
शायद कहीम भेट हो जाये ।
मोती ने आँखो मे आँसू लाकर कहा -- सुम मुझे इतना स्वार्थी समझते हैं हीरा ।
हम और तुम इतने दिनो एक साथ रहे हैं ।
आज तुम विपत्ति मे पड़ गये तो मैं तुम्हें छोडकर अलग हो जाऊँ ।
हीरा ने कहा -- बहुत मार पड़ेगी ।
लोग समझ जायेगे, यह तुम्हारी शरारत हैं ।
मोती गर्व से बोला -- जिस अपराध के लिए तुम्हारे गले में बन्धन पड़ा, उसके लिए अगर मुझ पर मार पड़े तो क्या चिन्ता ।
इतना तो हो ही गया कि नौ-दस प्राणियो की जान बच गयी ।
वे सब तो आशीर्वाद देगे ।
यह कहते हुए मोती ने दोनो गधों को सींगो से मार मारकर बाड़े के बाहर निकाला और तब बन्धु के पास आकर सो रहा ।
भोर होते ही मुंशी और चौकीदार तथा अन्य कर्मचारियों में कैसी खलबली मची , इसके लिखने की जरुरत नही ।
बस, इतना ही काफी हैं कि मोती की खूब मरम्मत हुई और उसे भी मोटी रस्सी से बाँध दिया गया ।
एक सप्ताह तक दोनो मित्र वहाँ बँधे रहे ।
किसी ने चारे का एक तृण भी न डाला ।
हाँ, एक बार पानी दिखा दिया जाता था ।
यहीं उनका आधार था ।
दोनों इतने दुबले हो गये थे कि उठा तक न जाता था ; ठठरियाँ निकल आयी थी ।
एक दिन बाडे के सामने डुग्गी बजने लगी और दोपहर होते होते वहाँ पचास-साठ आदमी जमा हो गये ।
तब दोनो मित्र निकाले गये और उनकी देख भाल होने लगी ।
लोग आ आकर उनकी सूरत देखते और मन फीका करके चले जाते ।
ऐसे मृतक बैलो का कौन खरीदार होता ?
सहसा एक दढियल आदमी, जिसकी आँखे लाल थी और मुद्रा अत्यन्त कठोर , आया और दोनो मित्रो के कूल्हों में उँगली गोदकर मुंशीजी से बात करने लगा ।
उसका चेहरा देखकर अन्तर्ज्ञान सं दोनो मित्रों के दिल काँप उठे ।
वह कौन है और उन्हें क्यो टटोल रहा हैं, इस विषय में उन्हें कोई सन्देह न हुआ ।
दोनो ने एक दूसरे को भीत नेत्रों स देखा और सिर झुका लिया ।
हीरा ने कहा -- गया के घर से नाहक भागे ।
अब जान न बचेगी ।
मोती ने अश्रद्धा के भाव से उत्तर दिया -- कहते हैं, भगवान सबके ऊपर दया करते हैं ।
उन्हें हमारे ऊपर क्यो दया नही आती?
'भगवान् के लिए हमारा मरना-जीना दोनो बराबर हैं ।
चलो, अच्छा ही है, कुछ दिन उसके पास तो रहेंगे ।
एक बार भगवान् ने उस लड़की के रूप में हमें बचाया था क्या अब न बचायेंगे ।
'
'यह आदमी छुरी चलायेगा ।
देख लेना ।
'
'तो क्या चिन्ता हैं? माँस, खाल, सींग, हड्डी सब किसी न किसी काम आ जायेंगी।
'
नीलाम हो जाने के बाद दोनो मित्र दढियल के साथ चले ।
दोनो की बोटी-बोटी काँप रही थी ।
बेचारे पाँव तक न उठा सकते थे , पर भय के मारे गिरते-पड़ते भागे जाते थे ; क्योकि बह जरा भी चाल धीमी हो जाने पर जोर से डंडा जमा देता था ।
राह में गाय-बैलो का एक रेवड हरे-हरे हार मे चरता नजर आया ।
सभी जानवर प्रसन्न थे , चिकने , चपल ।
कोई उछलतास कोई आनन्द से बैठा पागुर करता था ।
कितना सुखी जीवन था इनका; पर कितने स्वार्थी हैं सब।
किसी को चिन्ता नहीं कि उनके दो भाई बधिक के हाथ पड़े कैसे दुःखी है ।
यहसा दोनो को ऐसा मालूम हुआ कि यह परिचित राह हैं ।
हाँ, इसी रास्ते से गया उन्हे ले गया था ।
वही खेत, वही बाग, वही गाँव मिलने लगे ।
सारी थकान, सारी दुर्बलता गायब हो गयी ।
आह ? यह लो ! अपना ही हार आ गया ।
इसी कुएँ पर हम पुर चलाने आया करते थे ; यही कुआँ हैं ।
मोती ने कहा -- हमारा घर नगीच आ गया ।
हीरा बोला -- भगवान् की दया हैं ।
'मै तो अब घर भागता हूँ ।
'
'यह जाने देगा ?'
'इसे मार गिराता हूँ ।
'
'नहीं-नहीं, दौड़कर थान पर चलो।
वहाँ से आगे न जायेंगे ।
'
दोनो उन्मत होकर बछड़ो की भाँति कुलेलें करते हुए घर की ओर दौड़े ।
वह हमारा थान हैं ।
दोनो दौड़कर अपने थान पर आये और खड़े हो गये ।
दढियल भी पीछे पीछे दौड़ा चला आता था ।
धूरी द्वार पर बैठा धूप खा रहा था ।
बैलों को देखते ही दौडा और उन्हें बारी-बारी से गले लगाने लगा।
मित्रों की आँखों से आनन्द के आँसू बहने लगे ।
एक झूरी के हाथ चाट रहा था ।
दढियल ने जाकर बैलो की रस्सी पकड़ ली ।
झूरी ने कहा -- मेरे बैल हैं ।
'तुम्हारे बैल कैसे ? मैं मवेशीखाने से नीलाम लिये आता हूँ ।
'
'मैं समझता हूँ कि चुराये लिये आते हो ! चुपके से चले जाओ ।
मेरे बैल हैे ।
मैं बेचूँगा तो बिकेंगे ।
किसी को मेरे बैल नीलाम करने का क्या अख्तियार हैं ?'
'जाकर थाने मे रपट कर दूँगा ।
'
'मेरे बैल हैं।
इसका सबूत हैं कि मेरे द्वार पर खड़े हैं ।
'
दढियल झल्लाकर बैलो को जबरदस्ती पकड़ ले जाने के लिए बढा ।
उसी वक्त मोती ने सींग चलाया ।
दढियल पीछे हटा ।
मोती ने पीछा किया ।
दढियल भागा।
मोती पीछे दौड़ा ।
गाँव के बाहर निकल जाने पर वह रुका ; पर खड़ा दढियल का रास्ता देख रहा था ।
दढियल दूर खड़ा धमकियाँ दे रहा था, गालियाँ निकाल रहा था , पत्थर फेंक रहा था ।
और मोती विजयी शूर की भाँति उसका रास्ता रोके खड़ा था ।
गाँव के लोग यह तमाशा देखते थे और हँसते थे ।
जब दढियल हारकर चला गया , तो मोती अकड़ता हुआ लौटा ।
हीरा मे कहा -- मैं डर रहा था कि कहीं तुम गुस्से मे आकर मार न बैठो ।
'अगर वह मुझे पकड़ता , तो बे-मारे न छोड़ता ।
'
'अब न आयेगा ।
'
'आयेगा तो दूर ही से खबर लूँगा ।
देखूँ कैसे ले जाता हैं ।
'
'जो गोली मरवा दे ?'
'मर जाऊँगा ; पर उसके काम तो न आऊँगा ।
'
'हमारी जान को कोई जान ही नहीं समझता ।
'
'इसीलिए कि हम इतने सीधे हैं ।
'
जरा देर मे नादों में खली , भूसा, चोकर और दाना भर दिया गया और दोनो मित्र खाने लगे ।
झूरी खड़ा दोनो को सहला रहा था और बीसो लड़के तमाशा देख रहे थे ।
सारे गाँव में उछाह-सा मालूम होता था ।
उसी समय मालकिन ने आकर दोनो के माथे चूम लिये।

पहली सहेली 
दो सखियाँ / प्रेमचंद / पृष्ठ 
दूसरी सहेली 
दो सखियाँ / प्रेमचंद / पृष्ठ 
पहली सहेली 
दो सखियाँ / प्रेमचंद / पृष्ठ 
दूसरी सहेली 
दो सखियाँ / प्रेमचंद / पृष्ठ 
पहली सहेली 
दो सखियाँ / प्रेमचंद / पृष्ठ 
दूसरी सहेली 
दो सखियाँ / प्रेमचंद / पृष्ठ 
पहली सहेली 
दो सखियाँ / प्रेमचंद / पृष्ठ 
दूसरी सहेली 
दो सखियाँ / प्रेमचंद / पृष्ठ 
दूसरी सहेली
दो सखियाँ / प्रेमचंद / पृष्ठ 
पहली सहेली 
दो सखियाँ / प्रेमचंद / पृष्ठ 
पहली सहेली 
दो सखियाँ / प्रेमचंद / पृष्ठ 
दूसरी सहेली 
दो सखियाँ / प्रेमचंद / पृष्ठ 
पहली सहेली 
दो सखियाँ / प्रेमचंद / पृष्ठ ।

ईरान और यूनान में घोर संग्राम हो रहा था।
ईरानी दिन-दिन बढ़ते जाते थे और यूनान के लिए संकट का सामना था।
देश के सारे व्यवसाय बंद हो गये थे, हल की मुठिया पर हाथ रखने वाले किसान तलवार की मुठिया पकड़ने के लिए मजबूर हो गये, डंडी तौलने वाले भाले तौलते थे।
सारा देश आत्म-रक्षा के लिए तैयार हो गया था।
फिर भी शत्रु के कदम दिन-दिन आगे ही बढ़ते आते थे।
जिस ईरान को यूनान कई बार कूचल चुका था, वही ईरान आज क्रोध के आवेग की भांति सिर पर चढ़ आता था।
मर्द तो रणक्षेत्र में सिर कटा रहे थे और स्त्रियां दिन-दिन की निराशाजनक खबरें सुनकर सूखी जाती थीं।
क्योंकर लाज की रक्षा होगी? प्राण का भय न था, सम्पत्ति का भय न था, भय था मर्यादा का।
विजेता गर्व से मतवाले होकर यूनानी ललनाओं को घूरेंगे, उनके कोमल अंगों को स्पर्श करेंगे, उनको कैद कर ले जायेंगे! उस विपत्ति की कल्पना ही से इन लोगों के रोयें खड़े हो जाते थे।
आखिर जब हालत बहुत नाजुक हो गयी तो कितने ही स्त्री-पुरुष मिलकर डेल्फी के मंदिर में गये और प्रश्न किया—देवी, हमारे ऊपर देवताओं की यह वक्र-दृष्टि क्यों है? हमसे ऐसा कौन-सा अपराध हुआ है? क्या हमने नियमों का पालन नहीं किया, कुरबानियां नहीं कीं, व्रत नहीं रखे? फिर देवताओं ने क्यों हमारे सिरों से अपनी रक्षा का हाथ उठा लिया?
पुजारिन ने कहा—देवताओं की असीम कृपा भी देश को द्रोही के हाथ से नहीं बचा सकती।
इस देश में अवश्य कोई-न-कोई द्रोही है।
जब तक उसका वध न किया जायेगा, देश के सिर से यह संकट न टलेगा।
देवी, वह द्रोही कौन है?
जिस घर से रात को गाने की ध्वनि आती हो, जिस घर से दिन को सुगंध की लपटें आती हों, जिस पुरुष की आंखों में मद की लाली झलकती हो, वही देश का द्रोही है।
लोगों ने द्रोही का परिचय पाने के लिए और कितने ही प्रश्न किये; पर देवी ने कोई उत्तर न दिया।
यूनानियों ने द्रोही की तलाश करनी शुरू की।
किसके घर में से रात को गाने की आवाजें आती हैं।
सारे शहर में संध्या होते स्यापा-सा छा जाता था।
अगर कहीं आवाजें सुनायी देती थीं तो रोने की; हंसी और गाने की आवाज कहीं न सुनायी देती थी।
दिन को सुगंध की लपटें किस घर से आती हैं? लोग जिधर जाते थे, किसे इतनी फुरसत थी कि घर की सफाई करता, घर में सुगंध जलाता; धोबियों का अभाव था अधिकांश लड़ने के लिए चले गये थे, कपड़े तक न धुलते थे; इत्र-फुलेल कौन मलता!
किसकी आंखों में मद की लाली झलकती है? लाल आंखें दिखाई देती थी; लेकिन यह मद की लाली न थी, यह आंसुओं की लाली थी।
मदिरा की दुकानों पर खाक उड़ रही थी।
इस जीवन ओर मृत्यु के संग्राम में विलास की किसे सूझती! लोगों ने सारा शहर छान मारा लेकिन एक भी आंख ऐसी नजर न आयी जो मद से लाल हो।
कई दिन गुजर गये।
शहर में पल-पल पर रणक्षेत्र से भयानक खबरें आती थीं और लोगों के प्राण सूख जाते थे।
आधी रात का समय था।
शहर में अंधकार छाया हुआ था, मानो श्मशान हो।
किसी की सूरत न दिखाई देती थी।
जिन नाट्यशालाओं में तिल रखने की जगह न मिलती थी, वहां सियार बोल रहे थे।
जिन बाजारों में मनचले जवान अस्त्र-शस्त्र सजायें ऐंठते फिरते थे, वहां उल्लू बोल रहे थे।
मंदिरों में न गाना होता था न बजाना।
प्रासादों में अंधकार छाया हुआ था।
एक बूढ़ा यूनानी जिसका इकलौता लड़का लड़ाई के मैदान में था, घर से निकला और न-जाने किन विचारों की तरंग में देवी के मंदिर की ओर चला।
रास्ते में कहीं प्रकाश न था, कदम-कदम पर ठोकरें खाता था; पर आगे बढ़ता चला जाता।
उसने निश्चय कर लिया कि या तो आज देवी से विजय का वरदान लूंगा या उनके चरणों पर अपने को भेंट कर दूंगा।
सहसा वह चौंक पड़ा।
देवी का मंदिर आ गया था।
और उसके पीछे की ओर किसी घर से मधुर संगीत की ध्वनि आ रही थी।
उसको आश्चर्य हुआ।
इस निर्जन स्थान में कौन इस वक्त रंगरेलियां मना रहा है।
उसके पैरों में पर लग गये, मंदिर के पिछवाड़े जा पहुंचा।
उसी घर से जिसमें मंदिर की पुजारिन रहती थी, गाने की आवाजें आती थीं! वृद्ध विस्मित होकर खिड़की के सामने खड़ा हो गया।
चिराग तले अंधेरा! देवी के मंदिर के पिछवाड़े य अंधेर?
बूढ़े ने द्वार झांका; एक सजे हुए कमरे में मोमबत्तियां झाड़ों में जल रही थीं, साफ-सुथरा फर्श बिछा था और एक आदमी मेज पर बैठा हुआ गा रहा था।
मेज पर शराब की बोतल और प्यालियां रखी हुई थीं।
दो गुलाम मेज के सामने हाथ में भोजन के थाल खड़े थे, जिसमें से मनोहर सुगंध की लपटें आ रही थीं।
बूढ़े यूनानी ने चिल्लाकर कहा—यही देशद्रोही है, यही देशद्रोही है!
मंदिर की दीवारों ने दुहराया—द्रोही है!
बगीचे की तरफ से आवाज आयी—द्रोही है!
मंदिर की पुजारिन ने घर में से सिर निकालकर कहा—हां, द्रोही है!
यह देशद्रोही उसी पुजारिन का बेटा पासोनियस था।
देश में रक्षा के जो उपाय सोचे जाते, शत्रुओं का दमन करने के लिए जो निश्चय किय जाते, उनकी सूचना यह ईरानियों को दे दिया करता था।
सेनाओं की प्रत्येक गति की खबर ईरानियों को मिल जाती थी और उन प्रयत्नों को विफल बनाने के लिए वे पहले से तैयार हो जाते थे।
यही कारण था कि यूनानियों को जान लड़ा देने पर भी विजय न होती थी।
इसी कपट से कमाये हुये धन से वह भोग-विलास करता था।
उस समय जब कि देश में घोर संकट पड़ा हुआ था, उसने अपने स्वदेश को अपनी वासनाओं के लिए बेच दिया।
अपने विलास के सिवा और किसी बात की चिंता न थी, कोई मरे या जिये, देश रहे या जाये, उसकी बला से।
केवल अपने कुटिल स्वार्थ के लिए देश की गरदन में गुलामी की बेड़ियां डलवाने पर तैयार था।
पुजारिन अपने बेटे के दुराचरण से अनभिज्ञ थी।
वह अपनी अंधेरी कोठरी से बहुत कम निकलती, वहीं बैठी जप-तप किया करती थी।
परलोक-चिंतन में उसे इहलोक की खबर न थी, मनेन्द्रियों ने बाहर की चेतना को शून्य-सा कर दिया था।
वह इस समय भी कोठरी के द्वार बंद किये, देवी से अपने देश के कल्याण के लिए वन्दना कर रही थी कि सहसा उसके कानों में आवाज आयी—यही द्रोही है, यही द्रोही है!
उसने तुरंत द्वार खोलकर बाहर की ओर झांका, पासोनियम के कमरे से प्रकाश की रेखाएं निकल रही थीं और उन्हीं रेखाओं पर संगीत की लहरें नाच रही थीं।
उसके पैर-तले से जमीन-सी निकल गयी, कलेजा धक्-से हो गया।
ईश्वर! क्या मेरा बेटा देशद्रोही है?
आप-ही-आप, किसी अंत:प्रेरणा से पराभूत होकर वह चिल्ला उठी—हां, यही देशद्रोही है!
यूनानी स्त्री-पुरूषों के झुंड-के-झुंड उमड़ पड़े और पासोनियस के द्वार पर खड़े होकर चिल्लाने लगे-यही देशद्राही है!
पासोनियस के कमरे की रोशनी ठंडी हो गयी, संगीत भी बंद था; लेकिन द्वार पर प्रतिक्षण नगरवासियों का समूह बढ़ता जाता था और रह-रह कर सहस्त्रों कंठो से ध्वनि निकलती थी—यही देशद्रोही है!
लोगों ने मशालें जलायी और अपने लाठी-डंडे संभाल कर मकान में घुस पड़े।
कोई कहता था—सिर उतार लो।
कोई कहता था—देवी के चरणों पर बलिदान कर दो।
कुछ लोग उसे कोठे से नीचे गिरा देने पर आग्रह कर रहे थे।
पासोनियस समझ् गया कि अब मुसीबत की घडी सिर पर आ गयी।
तुरंत जीने से उतरकर नीचे की ओर भागा।
और कहीं शरण की आशा न देखकर देवी के मंदिर में जा घुसा।
अब क्या किया जाये? देवी की शरण जाने वाले को अभय-दान मिल जाता था।
परम्परा से यही प्रथा थी? मंदिर में किसी की हत्या करना महापाप था।
लेकिन देशद्रोही को इसने सस्ते कौन छोडता? भांति-भांति के प्रस्ताव होने लगे—
सूअर का हाथ पकडकर बाहर खींच लो।
ऐसे देशद्रोही का वध करने के लिए देवी हमें क्षमा कर देंगी।
देवी, आप उसे क्यों नहीं निगल जाती? 
पत्थरों से मारों, पत्थरो से; आप निकलकर भागेगा।
निकलता क्यों नहीं रे कायर! वहां क्या मुंह में कालिख लगाकर बैठा हुआ है? 
रात भर यही शोर मचा रहा और पासोनियस न निकला।
आखिर यह निश्चय हुआ कि मंदिर की छत खोदकर फेंक दी जाये और पासोनियस दोपहर की धूप और रात की कडाके की सरदी में आप ही आप अकड जाये।
बस फिर क्या था।
आन की आन में लोगों ने मंदिर की छत और कलस ढा दिये।
अभगा पासोनियस दिन-भर तेज धूप में खड़ा रहा।
उसे जोर की प्यास लगी; लेकिन पानी कहां? भूख लगी, पर खाना कहां? सारी जमीन तवे की भांति जलने लगी; लेकिन छांह कहां? इतना कष्ट उसे जीवन भर में न हुआ था।
मछली की भांति तडपता था ओर चिल्ला-चिल्ला कर लोगों को पुकारता था; मगर वहां कोई उसकी पुकार सुनने वाला न था।
बार-बार कसमें खाता था कि अब फिर मुझसे ऐसा अपराध न होगा; लेकिन कोई उसके निकट न आता था।
बार-बार चाहता था कि दीवार से टकरा कर प्राण दे दे; लेकिन यह आशा रोक देती थी कि शायद लोगों को मुझ पर दया आ जाये।
वह पागलों की तरह जोर-जोर से कहने लगा—मुझे मार डालो, मार डालो, एक क्षण में प्राण ले लो, इस भांति जला-जला कर न मारो।
ओ हत्यारों, तुमको जरा भी दया नहीं।
दिन बीता और रात—भयंकर रात—आयी।
ऊपर तारागण चमक रहे थे मानो उसकी विपत्ति पर हंस रहे हों।
ज्यों-ज्यों रात बीतती थी देवी विकराल रूप धारण करती जाती थी।
कभी वह उसकी ओर मुंह खोलकर लपकती, कभी उसे जलती हुई आंखो से देखती।
उधर क्षण-क्षण सरदी बढती जाती थी, पासोनियस के हाथ-पांव अकडने लगे, कलेजा कांपने लगा।
घुटनों में सिर रखकर बैठ गया और अपनी किस्मत को रोने लगा।
कुरते की खींचकर कभी पैरों को छिपाता, कभी हाथों को, यहां तक कि इस खींचातानी में कुरता भी फट गया।
आधी रात जाते-जाते बर्फ गिरने लगी।
दोपहर को उसने सोचा गरमी ही सबसे कष्टदायक है।
ठंड के सामने उसे गरमी की तकलीफ भूल गयी।
आखिर शरीर में गरमी लाने के लिए एक हिमकत सूझी।
वह मंदिर में इधर-उधर दौडने लगा।
लेकिन विलासी जीव था, जरा देर में हांफ कर गिर पड़ा।
प्रात:काल लोगों ने किवाड खोले तो पासोनिसय को भूमि पर पड़े देखा।
मालूम होता था, उसका शरीर अकड गया है।
बहुत चीखने-चिल्लाने पर उसने आखें खोली; पर जगह से हिल न सका।
कितनी दयनीय दशा थी, किंतु किसी को उस पर दया न आयी।
यूनान में देशद्रोह सबसे बडा अपराध था और द्रोही के लिए कहीं क्षमा न थी, कहीं दया न थी।
एक—अभी मरा है?
दूसरा—द्रोहियों को मौत नहीं आती!
तीसरा—पडा रहने दो, मर जायेगा!
चौथा—मक्र किये हुए है?
पांचवा—अपने किये की सजा पा चुका है, अब छोड देना चाहिए!
सहसा पासोनियस उठ बैठा और उद्दण्ड भाव से बोला—कौन कहता है कि इसे छोड देना चाहिए! नहीं, मुझे मत छोडना, वरना पछताओगे! मैं स्वार्थी दूं; विषय-भोगी हूं, मुझ पर भूलकर भी विश्वास न करना।
आह! मेरे कारण तुम लोगों को क्या-क्या झेलना पडा, इसे सोचकर मेरा जी चाहता है कि अपनी इंद्रियों को जलाकर भस्म कर दूं।
मैं अगर सौ जन्म लेकर इस पाप का प्रायश्चित करूं, तो भी मेरा उद्धार न होगा।
तुम भूलकर भी मेरा विश्वास न करो।
मुझे स्वयं अपने ऊपर विश्वास नहीं।
विलास के प्रेमी सत्य का पालन नहीं कर सकते।
मैं अब भी आपकी कुछ सेवा कर सकता हूं, मुझे ऐसे-ऐसे गुप्त रहस्य मालूम हैं, जिन्हें जानकर आप ईरानियों का संहार कर सकते है; लेकिन मुझे अपने ऊपर विश्वास नहीं है और आपसे भी यह कहता हूं कि मुझ पर विश्वास न कीजिए।
आज रात को देवी की मैंने सच्चे दिल से वंदना की है और उन्होनें मुझे ऐसे यंत्र बताये हैं, जिनसे हम शत्रुओं को परास्त कर सकते हैं, ईरानियों के बढते हुए दल को आज भी आन की आन में उड़ा सकते है।
लेकिन मुझे अपने ऊपर विश्वास नहीं है।
मैं यहां से बाहर निकल कर इन बातों को भूल जाऊंगा।
बहुत संशय हैं, कि फिर ईरानियों की गुप्त सहायता करने लगूं।
इसलिए मुझ पर विश्वास न कीजिए।
एक यूनानी—देखो-देखो क्या कहता है?
दूसरा—सच्चा आदमी मालूम होता है।
तीसरा—अपने अपराधों को आप स्वीकार कर रहा है।
चौथा—इसे क्षमा कर देना चाहिए और यह सब बातें पूछ लेनी चाहिए।
पांचवा—देखो, यह नहीं कहता कि मुझे छोड़ दो।
हमको बार-बार याद दिलाता जाता है कि मुझ पर विश्वास न करो!
छठा—रात भर के कष्ट ने होश ठंडे कर दिये, अब आंखे खुली है।
पासोनियस—क्या तुम लोग मुझे छोड़ने की बातचीत कर रहे हो? मैं फिर कहता हूं, मैं विश्वास के योग्य नहीं हूं।
मैं द्रोही हूं।
मुझे ईरानियों के बहुत-से भेद मालूम हैं, एक बार उनकी सेना में पहुंच जाऊं तो उनका मित्र बनकर सर्वनाश कर दूं, पर मुझे अपने ऊपर विश्वास नहीं है।
एक यूनानी—धोखेबाज इतनी सच्ची बात नहीं कह सकता!
दूसरा—पहले स्वार्थांध हो गया था; पर अब आंखे खुली हैं!
तीसरा—देखद्रोही से भी अपने मतलब की बातें मालूम कर लेने में कोई हानि नहीं है।
अगर वह अपने वचन पूरे करे तो हमें इसे छोड़ देना चाहिए।
चौथा—देवी की प्रेरणा से इसकी कायापलट हुई है।
पांचवां—पापियों में भी आत्मा का प्रकाश रहता है और कष्ट पाकर जाग्रत हो जाता है।
यह समझना कि जिसने एक बार पाप किया, वह फिर कभी पुण्य कर ही नहीं सकता, मान-चरित्र के एक प्रधान तत्व का अपवाद करना है।
छठा—हम इसको यहां से गाते-बजाते ले चलेंगे।
जन-समूह को चकमा देना कितना आसान है।
जनसत्तावाद का सबसे निर्बल अंग यही है।
जनता तो नेक और बद की तमीज नहीं रखती।
उस पर धूर्तों, रंगे-सियारों का जादू आसानी से चल जाता है।
अभी एक दिन पहले जिस पासोनियस की गरदन पर तलवार चलायी जा रही थी, उसी को जलूस के साथ मंदिर से निकालने की तैयारियां होने लगीं, क्योंकि वह धूर्त था और जानता था कि जनता की कील क्योंकर घुमायी जा सकती है।
एक स्त्री—गाने-बजाने वालों को बुलाओ, पासोनियस शरीफ है।
दूसरी—हां-हां, पहले चलकर उससे क्षमा मांगो, हमने उसके साथ जरूरत से ज्यादा सख्ती की।
पासोनियस—आप लोगों ने पूछा होता तो मैं कल ही कल ही सारी बातें आपको बता देता, तब आपको मालूम होता कि मुझे मार डालना उचित है या जीता रखना।
कई स्त्री-पुरूष—हाय-हाय हमसे बडी भूल हुई।
हमारे सच्चे पासोनियस! 
सहसा एक वृद्धा स्त्री किसी तरफ से दौडती हुई आयी और मंदिर के सबसे ऊंचे जीने पर खडी होकर बोली—तुम लोगों को क्या हो गया है? यूनान के बेटे आज इतने ज्ञानशून्य हो गये हैं कि झूठे और सच्चे में विवेक नहीं कर सकते? तुम पासोनियस पर विश्वास करते हो? जिस पासोनियस ने सैकड़ों स्त्रियों और बालकों को अनाथ कर दिया, सैकडों घरों में कोई दिया जलाने वाला न छोड़ा, हमारे देवताओं का, हमारे पुरूषों का, घोर अपमान किया, उसकी दो-चार चिकनी-चुपड़ी बातों पर तुम इतने फूल उठे।
याद रखो, अब की पासोनियस बाहर निकला तो फिर तुम्हारी कुशल नही।
यूनान पर ईरान का राज्य होगा और यूननी ललनाएं ईरानियों की कुदृष्टि का शिकार बनेंगी।
देवी की आज्ञा है कि पासोनियस फिर बाहर न निकलने पाये।
अगर तुम्हें अपना देश प्यारा है, अपनी माताओं और बहनों की आबरू प्यारी है तो मंदिर के द्वार को चिन दों।
जिससे देशद्रोही को फिर बाहर न निकलने और तुम लोगों को बहकाने का मौका न मिले।
यह देखो, पहला पत्थर मैं अपने हाथों से रखती हूं।
लोगों ने विस्मित होकर देखा—यह मंदिर की पुजारिन और पासोनियस की माता थी।
दम के दम में पत्थरों के ढेर लग गये और मंदिर का द्वार चुन दिया गया।
पासोनियस भीतर दांत पीसता रह गया।
वीर माता, तुम्हें धन्य है! ऐसी ही माता से देश का मुख उज्ज्वल होता है, जो देश-हित के सामने मातृ-स्नेह की धूल-बराबर परवाह नहीं करतीं! उनके पुत्र देश के लिए होते हैं, देश पुत्र के लिए नहीं होता।

मानसरोवर भाग- 
आकाश में चांदी के पहाड़ भाग रहे थे, टकरा रहे थे गले मिल रहें थे, जैसे सूर्य मेघ संग्राम छिड़ा हुआ हो।
कभी छाया हो जाती थी कभी तेज धूप चमक उठती थी।
बरसात के दिन थे।
उमस हो रही थी ।
हवा बदं हो गयी थी।
गावं के बाहर कई मजूर एक खेत की मेड़ बांध रहे, थे।
नंगे बदन पसीने में तर कछनी कसे हुए, सब के सब फावड़े से मिटटी खोदकर मेड़ पर रखते जाते थे।
पानी से मिट्टी नरम हो गयी थी।
गोबर ने अपनी कानी आंख मटकाकर कहां-अब तो हाथ नहीं चलता भाई गोल भी छूट गया होगा, चबेना कर ले।
नेउर ने हंसकर कहा-यह मेड़ तो पूरी कर लो फिर चबेना कर लेना मै तो तुमसे पहले आया।
दोनो ने सिर पर झौवा उठाते हुए कहा-तुमने अपनी जवानी में जितनी घी खाया होगा नेउर दादा उतना तो अब हमें पानी भी नहीं मिलता।
नेउर छोटे डील का गठीला काला, फुर्तीला आदमी,था।
उम्र पचास से ऊपर थी, मगर अच्छे अच्छे नौजवान उसके बराबर मेहनत न कर सकते थे अभी दो तीन साल पहले तक कुश्ती लड़ना छोड दिया था।
गोबर-तुमने तमखू पिये बिना कैसे रहा जाता है नेउर दादा? यहां तो चाहे रोटी ने मिले लेकिन तमाखू के बिना नहीं रहा जाता।
दीना-तो यहां से आकर रोटी बनाओगे दादा? बुछिया कुछ नहीं करती? हमसे तो दादा ऐसी मेहरिय से एक दिन न पटे।
नेउर के पिचक खिचड़ी मूंछो से ढके मुख परहास्य की स्मित-रेखा चमक उठी जिसने उसकी कुरुपता को भी सुन्दर बनार दिया।
बोला-जवानी तो उसी के साथ कटी है बेटा, अब उससे कोई काम नही होता।
तो क्या करुं।
गोबर-तुमने उसे सिर चढा रखा है, नहीं तो काम क्यो न करती? मजे से खाट पर बैठी चिलम पीती रहती है और सारे गांव से लड़ा करती है तूम बूढे हो गये, लेकिन वह तो अब भी जवान बनी है।
दीना-जवान औरत उसकी क्या बराबरी करेगी? सेंदुर, टिकुली, काजल, मेहदी में तो उसका मन बसाता है।
बिना किनारदार रंगीन धोती के उसे कभी उदेखा ही नहीं उस पर गहानों से भी जी नहीं भरता।
तुम गऊ हो इससे निबाह हो जाता है, नहीं तो अब तक गली गली ठोकरें खाती होती।
गोबर - मुझे तो उसके बनाव सिंगार पर गुस्सा आताहै ।
कात कुछन करेगी; पर खाने पहनने को अच्छा ही चाहिए।
नेउर-तुम क्या जानो बेटा जब वह आयी थी तो मेरे घर सात हल की खेती होती थी।
रानी बनी बैठी रहती थी।
जमाना बदल गया, तो क्या हुआ।
उसका मन तो वही है।
घड़ी भर चूल्हे के सामने बैठ जाती है तो क्या हुआ! उसका मन तो वही है।
घड़ी भर चूल्हे के सामने बैठ जाती है तो आंखे लाल हो जाती है और मूड़ थामकर पड़ जाती है।
मझसे तो यह नही देखा जाता।
इसी दिन रात के लिए तो आदमी शादी ब्याह करता है और इसमे क्या रखा है।
यहां से जाकर रोटी बनाउंगा पानी, लाऊगां, तब दो कौर खायेगी।
नहीं तो मुझे क्या था तुम्हारी तरह चार फंकी मारकर एक लोटा पानी पी लेता।
जब से बिटिया मर गयी।
तब से तो वह और भी लस्त हो गयी।
यह बड़ा भारी धक्का लगा।
मां की ममता हम-तुम क्या समझेगें बेटा! पहले तो कभी कभी डांट भी देता था।
अबकिस मुंह से डांटूं? 
दीना-तुम कल पेड़ काहे को चढे थे, अभी गूलर कौन पकी है? 
नेउर-उस बकरी के लिए थोड़ी पत्ती तोड़ रहा था।
बिटिया को दूध पिलाने को बकरी ली थी।
अब बुढिया हो गयी है।
लेकिन थोड़ा दूध दे देती है।
उसी का दूध और रोटी बुढिया का आधार है।
घर पहुंचकर नेउर ने लोटा और डोर उठाया और नहाने चला कि स्त्री ने खाट पर लेटे-लेटे कहा- इतनी देर क्यों कर दिया करते हो? आदमी काम के पीछे परान थोड़े ही देता है? जब मजूरी सब के बराबर मिलती है तो क्यो काम काम केपीछे मरते हो? 
नेउर का अन्त:करण एक माधुर्य से सराबोर हो गया।
उसके आत्मसमर्पण से भरे हुए प्रेम में मैं की गन्ध भी तो नहीं थी।
कितनी स्नेह! और किसे उसके आराम की, उसके मरने जीने की चिन्ता है? फिर यह क्यों न अपनी बुढिया के लिए मरे? बोला-तू उन जनम में कोई देवी रही होगी बुढिया,सच।
अच्छा रहने दो यह चापलूसी ।
हमारे आगे अब कौन बैठा हुआ है, जिसके लिए इतनी हाय-हाय करते हो?
नेउर गज भर की छाती किये स्नान करने चला गया।
लौटकर उसने मोटी मोटी रोटियां बनायी।
आलू चूल्हे में डाल दिये।
उनका भुरता बनाया, फिर बुढिया और वह दोनो साथ खाने बैठे।
बुढिया-मेरी जात से तुम्हे कोई सुख न मिला।
पड़े-पड़े खाती हूं और तुम्हे तंग करती हूं और इससे तो कहीं अच्छा था कि भगवान मुझे उठा लेते।
' 
'भगवान आयेंगे तो मै कहूंगा पहले मुझे ले चलों।
तब इस सूनी झोपड़ी में कौन रहेगा।
' 
'तुम न रहोगे, तो मेरी क्या दशा होगी।
यह सोचकर मेरी आंखो में अंधेरा आ जाता है।
मैने कोई बड़ा पुन किया था।
कि तुम्हें पाया था।
किसी और के साथ मेरा भला क्या निबाह होता?' 
ऐसे मीठे संन्तोष के लिए नेउर क्या नहीं कर डालना चाहता था।
आलसिन लोभिन, स्वार्थिन बुढियांअपनी जीभ पर केवल मिठास रखकर नेउर को नचाती थी जैसे कोई शिकारी कंटिये में चारा लगाकर मछली को खिलाता है।
पहले कौन मरे, इस विषय पर आज यह पहली ही बार बातचीत न हुई थी।
इसके पहले भी कितनी ही बार यह प्रश्न उठा था और या ही छोड़ दिया गया था;! लेकिन न जाने क्यों नेउर ने अपनी डिग्री कर ली थी और उसे निश्चय था कि पहले मैं जाऊंगा।
उसके पीछे भी बुढिया जब तक रह आराम से रहे, किसी के सामने हाथ न फैलाये, इसीलिए वह मरता रहता था, जिसमे हाथ में चार पैसे जमाहो जाये।
' कठिन से कठिन काम जिसे कोई न कर सके नेउर करता दिन भर फावड़े कुदाल का काम करने के बाद रात को वह ऊख के दिनों में किसी की ऊख पेरता या खेतों की रखवाली करता, लेकिन दिन निकलते जाते थे और जो कुछ कमाता था वह भी निकला जाता था।
बुढिया के बगैर वह जीवन....नहीं, इसकी वह कल्पना ही न कर सकता था।
लेकिन आज की बाते ने नेउर को सशंक कर दिया।
जल में एक बूंद रंग की भाति यह शका उसके मन मे समा कर अतिरजितं होने लगी।
गांव में नेउर को काम की कमी न थी, पर मजूरी तो वही मिलती थी, जो अब तक मिलती आयी थी; इस मन्दी में वह मजूरी भी नही रह गयी थी।
एकाएक गांव में एक साधु कहीं से घूमते-फिरते आ निकले और नेउर के घर के सामने ही पीपल की छांह मे उनकी धुनी जल गई गांव वालो ने अपना धन्य भाग्य समझा।
बाबाजी का सेवा स्त्कार करने के लिए सभी जमा हो गये।
कहीं से लकड़ी आ गयी से कहीं से बिछाने को कम्बल कहीं से आटा-दाल।
नेउर के पास क्या था।
? बाबाजी के लिए भेजन बनाने की सेवा उसने ली।
चरस आ गयी , दम लगने लगा।
दो तीन दिन में ही बाबाजी की कीर्ति फैलने लगी।
वह आत्मदर्शी है भूत भविष्य ब बात देते है।
लोभ तो छू नहीं गया।
पैसा हाथ से नहीं छूते और भोजन भी क्या करते है।
आठ पहर में एक दो बाटियां खा ली; लेकिन मुख दीपक की तरह दमक रहा है।
कितनी मीठी बानी है।
! सरल हृदय नेउर बाबाजी का सबसे बड़ा भक्त था।
उस पर कहीं बाबाजी की दया हो गयी।
तो पारस ही हो जायगा।
सारा दुख दलिद्दर मिट जायगा।
भक्तजन एक-एक करके चले गये थे।
खूब कड़ाके की ठंड़ पड़ रही थी केवल नेउर बैठा बाबाजी के पांव दबा रहा था।
बाबा जी ने कहा- बच्चा! संसार माया है इसमें क्यों फंसे हो? 
नेउर ने नत मस्तक होकर कहा-अज्ञानी हुं महाराज, क्या करूं? 
स्त्री है उसे किस पर छोडूं! 
'तू समझता है तू स्त्री का पालन करता है?' 
'और कौन सहारा है उसे बाबाजी?' 
'ईश्वर कुद नही है तू ही सब कुछ है?' 
नेउर के मन में जैसे ज्ञान-उदय हो गया।
तु इतना अभिमानी हो गया है।
तेरा इतना दिमाग! मजदूरी करते करते जान जाती है और तू समझता है मै ही बुढिया का सब कुछ हूं।
प्रभु जो संसार का पालन करते है, तु उनके काम में दखल देने का दावा करता है।
उसके सरल करते है।
आस्था की ध्वनि सी उठकर उसे धिक्कारने लगी बोला-अज्ञानी हूं महाराज! 
इससे ज्यादा वह और कुछ न कह सका।
आखों से दीन विषाद के आंसु गिरने लगे।
बाबाजी ने तेजस्विता से कहा -'देखना चाहता है ईश्वर का चमत्कार! वह चाहे तो क्षण भर मे तुझे लखपति कर दे।
क्षण भर में तेरी सारी चिन्ताएं।
हर ले! मै उसका एक तुच्छ भक्त हूं काकविष्टा; लेकिन मुझेमें भी इतनी शक्ति है कि तुझे पारस बना दूँ।
तू साफ दिल का, सच्चा ईमानदार आदमी है।
मूझे तुझपर दया आती है।
मैने इस गांव में सबको ध्यान से देखा।
किसी में शक्ति नहीं विश्वास नहीं ।
तुझमे मैने भक्त का हृदय पाया तेरे पास कुछ चांदी है? 
नेउर को जान पड रहा था कि सामने स्वर्ग का द्वार है।
'दस पॉँच रुपये होगे महाराज?' 
'कुछ चांदी के टूटे फूटे गहने नहीं है?' 
'घरवाली के पास कुछ गहने है।
' 
'कल रात को जितनी चांद मिल सके यहां ला और ईश्वर की प्रभुता देख।
तेरे सामने मै चांदी की हांड़ी में रखकर इसी धुनी में रख दूंगा प्रात:काल आकर हांडी निकला लेना; मगर इतना याद रखना कि उन अशर्फियो को अगर शराब पीने में जुआ खेलने में या किसी दूसरे बुरे काम में खर्च किया तो कोढी हो जाएगा।
अब जा सो रह।
हां इतना और सुन ले इसकी चर्चा किसी से मत करना घरवालों से भी नहीं।
' 
नेउर घर चला, तो ऐसा प्रसन्न था मानो ईश्वर का हाथ उसके सिर पर है।
रात-भर उसे नींद नही आयी।
सबेरे उसने कई आदमियों से दो-दो चार चार रुपये उधार लेकर पचास रुपये जोडे! लोग उसका विश्वास करते थे।
कभी किसी का पैसा भी न दबाता था।
वादे का पक्का नीयत का साफ।
रुपये मिलने में दिक्कत न हुई।
पचीस रुपये उसके पास थे।
बुढिया से गहने कैसे ले।
चाल चली।
तेरे गहने बहुत मैले हो गये है।
खटाई से साफ कर ले ।
रात भर खटाई में रहने से नए हो जायेगे।
बुढिया चकमे में आ गयी।
हांड़ी में खटाई डालकर गहने भिगो दिए और जब रात को वह सो गयी तो नेउर ने रुपये भी उसी हांडी मे डाला दिए और बाबाजी के पास पहुंचा।
बाबाजी ने कुछ मन्त्र पढ़ा।
हांड़ी को छूनी की राख में रखा और नेउर को आशीर्वाद देकर विदा किया।
रात भर करबटें बदलने के बाद नेउर मुंह अंधेरे बाबा के दर्शन करने गया।
मगर बाबाजी का वहां पता न था।
अधीर होकर उसने धूनी की जलती हुई राख टटोली ।
हांड़ी गायब थी।
छाती धक-धक करने लगी।
बदहवास होकर बाबा को खोजने लगा।
हाट की तरफ गया।
तालाब की ओर पहुंचा।
दस मिनट, बीस मिनट, आधा घंटा! बाबा का कहीं निशान नहीं।
भक्त आने लगे।
बाबा कहां गए? कम्बल भी नही बरतन भी नहीं! 
भक्त ने कहा-रमते साधुओं का क्या ठिकाना! आज यहां कल वहां, एक जगह रहे तो साधु कैसे? लोगो से हेल-मेल हो जाए, बन्धन में पड़ जायें।
'सिद्ध थे।
' 
'लोभ तो छू नहीं गया था।
' 
नेउर कहा है? उस पर बड़ी दया करते थे।
उससे कह गये होगे।
' 
नेउर की तलाश होने लगी, कहीं पता नहीं।
इतने में बुढिया नेउर को पुकारती हुई घर में से निकली।
फिर कोलाहल मच गया।
बुढिया रोती थी और नेउर को गालियां देती थी।
नेउर खेतो की मेड़ो से बेतहाशा भागता चला जाता था।
मानो उस पापी संसार इस निकल जाएगा।
एक आदमी ने कहा- नेउर ने कल मुझसे पांच रुपये लिये थे।
आज सांझ को देने को कहा था।
दूसरा-हमसे भी दो रूपये आज ही के वादे पर लिये थे।
बुढ़िया रोयी-दाढीजार मेरे सारे गहने लेगया।
पचीस रुपये रखे थे 
वह भी उठा ले गया।
लोग समझ गये, बाबा कोई धूर्त था।
नेउर को साझा दे गया।
ऐसे-ऐसे ठग पड़े है संसार में।
नेउर के बारे में बारे में किसी को ऐसा संदेह नहीं थी।
बेचारा सीधा आदमी आ गया पट्टी में।
मारे लाज के कहीं छिपा बैठा होगा 
तीन महीने गुजर गये।
झांसी जिले में धसान नदी के किनारे एक छोटा सा गांव है- काशीपुर नदी के किनारे एक पहाड़ी टीला है।
उसी पर कई दिन से एक साधु ने अपना आसन जमाया है।
नाटे कद का आदमी है, काले तवे का-सा रंग देह गठी हुई।
यह नेउर है जो साधु बेश में दुनिया को धोखा दे रहा है।
वही सरल निष्कपट नेउर है जिसने कभी पराये माल की ओर आंख नहीं उठायो जो पसीना की रोटी खाकर मग्न था।
घर की गावं की और बुढिया की याद एक क्षण भी उसे नहीं भूलती इस जीवन में फिर कोई दिन आयेगा।
कि वह अपने घर पहुंचेगा और फिर उस संसार मे हंसता- खेलता अपनी छोटी-छोटी चिन्ताओ और छोटी-छोटी आशाओ के बीच आनन्द से रहेगा।
वह जीवन कितना सुखमय था।
जितने थे।
सब अपने थे सभी आदर करते थे।
सहानुभूति रखते थे।
दिन भर की मजूरी, थोड़ा-सा अनाज या थोड़े से पैसे लेकार घर आता था, तो बुधिया कितने मीठे स्नेह से उसका स्वागत करती थी।
वह सारी मेहनत, सारी थकावट जैसे उसे मिठास में सनकर और मीठी हो जाती थी।
हाय वे दिन फिर कब आयेगे? न जाने बुधिया कैसे रहती होगी।
कौन उसे पान की तरह फेरेगा? कौन उसे पकाकर खिलायेगा? घर में पैसा भी तो नहीं छोड़ा गहने तक ड़बा दिये।
तब उसे क्रोध आता।
कि उस बाबा को पा जाय, तो कच्च हीखा जाए।
हाय लोभ! लोभ! 
उनके अनन्य भक्तो में एक सुन्दरी युवती भी थी जिसके पति ने उसे त्याग दिया था।
उसका बाप फौजी-पेंशनर था, एक पढे लिखे आदमी से लड़की का विवाह किया: लेकिन लड़का मॉँ के कहने में था और युवती की अपनी सांस से न पटती।
वह चा हती थी शौहर के साथ सास से अलग रहे शौहर अपनी मां से अलग होने पर न राजी हुआ।
वह रुठकर मैके चली आयी।
तब से तीन साल हो गये थे और ससुराल से एक बार भी बुलावा न आया न पतिदेव ही आये।
युवती किसी तरह पति को अपने वश में कर लेना चाहती थी।
महात्माओं के लिए तरह पति को अपने वश में कर लेना चाहती थी महात्माओ के लिए किसी का दिल फेर देना ऐसा क्या मुशिकल है! हां, उनकी दया चाहिए।
एक दिन उसने एकान्त में बाबाजी से अपनी विपति कह सुनायी।
नेउर को जिस शिकार की टोह थी वह आज मिलता हूआ जान पड़ा गंभीर भाव से बोला-बेटी मै न सिद्ध हूं न महात्मा न मै संसार के झमेलो में पड़ता हूं पर तेरी सरधा और परेम देखकर तुझ पर दया आती हौ।
भगवान ने चाहा तो तेरा मनोरध पूरा हो जायेगा।
'आप समर्थ है और मुझे आपके ऊपर विश्वास है।
' 
'भगवान की जो इच्छा होगी वही होगा।
' 
'इस अभागिनी की डोगी आप वही होगा।
' 
'मेरे भगवान आप ही हो।
' 
नेउर ने मानो धर्म-सकटं में पड़कर कहा-लेकिन बेटी, उस काम में बड़ा अनुष्ठान करना पडेगा।
और अनुष्ठान में सैकड़ो हजारों का खर्च है।
उस पर भी तेरा काज सिद्ध होगा या नही,यह मै नहीं कह सकता।
हां मुझसे जो कुछ हो सकेगा, वह मै कर दूंगा।
पर सब कुछ भगवान के हाथ में है।
मै माया को हाथ से नहीं छूता; लेकिन तेरा दुख नही देखा जाता।
उसी रात को युवती ने अपने सोने के गहनों की पेटारी लाकर बाबाजी के चरणों पर रख दी बाबाजी ने कांपते हुए हाथों से पेटारी खोली और चन्द्रमा के उज्जवल प्रकाश में आभूषणो को देखा ।
उनकी बाधे झपक गयीं यह सारी माया उनकी है वह उनके सामने हाथ बाधे खड़ी कह रही है मुझे अंगीकार कीजिए कुछ भी तो करना नही है केवल पेटारी लेकर अपने सिरहाने रख लेना है और युवती को आशीर्वाद देकर विदा कर देना है।
प्रात काल वह आयेगी उस वक्त वह उतना दूर होगें जहां उनकी टागे ले जायेगी।
ऐसा आशातीत सौभाग्य! जब वह रुपये से भरी थैलियां लिए गांव में पहुंचेगे और बुधिया के सामने रख देगे! ओह! इससे बडे आनन्द की तो वह कल्पना भी नहीं कर सकते।
लेकिन न जाने क्यों इतना जरा सा काम भी उससे नहीं हो सकता था।
वह पेटारी को उठाकर अपने सिरहाने कंबल के नीचे दबाकर नहीं रख सकता।
है।
कुछ नहीं; पर उसके लिए असूझ है, असाध्य है वह उस पेटारी की ओर हाथ भी नही बढा सकता है इतना कहने मे कौन सी दुनिया उलटी जाती है।
कि बेटी इसे उठाकर इस कम्बल के नीचे रख दे।
जबान कट तो न जायगी, ;मगर अब उसे मालूम होता कि जबान पर भी उसका काबू नही है।
आंखो के इशारे से भी यह काम हो सकता है।
लेकिन इस समय आंखे भीड़ बगावत कर रही है।
मन का राजा इतने मत्रियों और सामन्तो के होते हुए भी अशक्त है निरीह है लाख रुपये की थैली सामने रखी हो नंगी तलवार हाथ में हो गाय मजबूत रस्सी के सामने बंधी हो, क्या उस गाय की गरदन पर उसके हाथ उठेगें।
कभी नहीं कोई उसकी गरदन भले ही काट ले।
वह गऊ की हत्या नही कर सकता।
वह परित्याक्ता उसे उसी गउ की हत्या नही कर सकता वह पपित्याक्ता उसे उसी गऊ की तरह लगर ही थी।
जिस अवसर को वह तीन महीने खोज रहा है उसे पाकर आज उसकी आत्मा कांप रही है।
तृष्णा किसी वन्य जन्तु की भांति अपने संस्कारे से आखेटप्रिय है लेकिन जंजीरो से बधे-बधे उसके नख गिर गये है और दातं कमजोर हो गये हैं।
उसने रोते हुंए कहा-बेटी पेटारी उठा ले जाओ।
मै तुम्हारी परीक्षा कर रहा था।
मनोरथ पूरा हो जायेगा।
चॉँद नदी के पार वृक्षो की गोद में विश्राम कर चुका था।
नेउर धीरे से उठा और धसान मे स्नान करके एक ओर चल दिया।
भभूत और तिलक से उसे घृणा हो रही थी उसे आश्चर्य हो रहा था कि वह घर से निकला ही कैसे? थोड़े उपहास के भय से! उसे अपने अन्दर एक विचित्र उल्लास का अनुभव हो रहा था मानो वह बेड़ियो से मुक्त हो गया हो कोई बहुत बड़ी चिजय प्राप्त की हो।
आठवे दिन नेउर गांव पहुंच गया।
लड़को ने दौडकर उछल कूदकर, उसकी लकड़ी उसके हाथ उसका स्वागत किया।
एक लड़के ने कहा काकी तो मर गयी दादा।
नेउर के पांव जैसे बंध गये मुंह के दोनो कोने नीचे झुके गये।
दीनविषाद आखों में चमक उठा कुछ बोला नहीं, कुछ पूछा भी नहीं।
पल्भर जैसे निस्संज्ञ खड़ा रहा फिर बडी तेजी से अपनी झोपड़ी की ओर चला।
बालकवृनद भी उसके पीछे दौडे मगर उनकी शरारत और चंचलता भागचली थी।
झोपड़ी खुली पड़ी थी बुधिया की चारपाई जहा की तहां थी।
उसकी चिलम और नारियल ज्यो के ज्यो धरे हुए थे।
एक कोने में दो चार मिटटी और पीतल के बरतन पडे हुंए थे लडेक बाहर ही खडे रह गये झेपडी के अन्दर कैसे जाय वहां बुधिया बैठी है।
गांव मे भगदड मच गयी।
नेउर दादा आ गये।
झोपड़ी के द्वार पर भीड़ लग गयी प्रशनो कातांता बध गया।
-तूम इतने दिनोकहां थे।
दादा? तुम्हारे जाने के बाद तीसरे ही दिन काकी चल बसीं रात दिन तुम्हें गालियां देती थी।
मरते मरते तुम्हे गरियाती ही रही।
तीसरे दिन आये तो मेरी पड़ी क्थी।
तुम इतने दिन कहा रहे? 
नेउर ने कोई जवाब न दिया।
केवल शुन्य निराश करुण आहत नेत्रो से लोगो की ओर देखता रहा मानो उसकी वाणी हर लीगयी है।
उस दिन से किसी ने उसे बोलते या रोते-हंसते नहीं देखा।
गांव से आध मील पर पक्की सड़क है।
अच्छी आमदरफत है।
नेउर बेड सबेरे जाकर सड़क के किनारे एक पेड के नीचे बैठ जाता है।
किसी से कुछ मांगता नही पर राहगीर कूछ न कुछ दे ही देते है।
- चेबना अनाज पैसे।
सध्यां सयम वह अपनी झोपड़ी मे आ जाता है, चिराग जलाता है भोजन बनाता है, खाना है और उसी खाट पर पड़ा रहता है।
उसके जीवन, मै जो एक संचालक शक्ति थी,वह लुप्त हो गयी है वह अब केवल जीवधारी है।
कितनी गहरी मनोव्यधा है।
गांव में प्लेग आया।
लोग घर छोड़ छोड़कर भागने लगे नेउर को अब किसी की परवाह न थी।
न किसी को उससे भय था न प्रेम।
सारा गांव भाग गया।
नेउर अपनी झोपड़ी से न निकला और आज भी वह उसी पेउ़ के नीचे सड़क के किनारे उसी तरह मौन बैठा हुआ नजर आता है- निश्चेष्ट, निर्जीव।

सावन का महीना था।
रेवती रानी ने पांव में मेहंदी रचायी, मांग-चोटी संवारी और तब अपनी बूढ़ी सास ने जाकर बोली—अम्मां जी, आज भी मेला देखने जाऊँगी।
रेवती पण्डित चिन्तामणि की पत्नी थी।
पण्डित जी ने सरस्वती की पूजा में ज्यादा लाभ न देखकर लक्ष्मी देवी की पूजा करनी शुरू की थी।
लेन-देन का कार-बार करते थे मगर और महाजनों के विपरीत खास-खास हालतों के सिवा पच्चीस फीसदी से ज्यादा सूद लेना उचित न समझते थे।
रेवती की सास बच्चे को गोद में लिये खटोले पर बैठी थी।
बहू की बात सुनकर बोली—भीग जाओगी तो बच्चे को जुकाम हो जायगा।
रेवती—नहीं अम्मां, कुछ देर न लगेगी, अभी चली आऊँगी।
रेवती के दो बच्चे थे—एक लड़का, दूसरी लड़की।
लड़की अभी गोद में थी और लड़का हीरामन सातवें साल में था।
रेवती ने उसे अच्छे-अच्छे कपड़े पहनाये।
नजर लगने से बचाने के लिए माथे और गालों पर काजल के टीके लगा दिये, गुड़ियॉँ पीटने के लिए एक अच्छी रंगीन छड़ी दे दी और अपनी सहेलियां के साथ मेला देखने चली।
कीरत सागर के किनारे औरतों का बड़ा जमघट था।
नीलगूं घटाएं छायी हुई थीं।
औरतें सोलह सिंगार किए सागर के खुले हुए हरे-भरे सुन्दर मैदान में सावन की रिमझिम वर्षा की बहार लूट रही थीं।
शाखों में झूले पड़े थे।
कोई झूला झूलती कोई मल्हार गाती, कोई सागर के किनारे बैठी लहरों से खेलती।
ठंडी-ठंडी खुशगवार पानी की हलकी-हलकी फुहार पहाड़ियों की निखरी हुई हरियावल, लहरों के दिलकश झकोले मौसम को ऐसा बना रहे थे कि उसमें संयम टिक न पाता था।
आज गुड़ियों की विदाई है।
गुड़ियां अपनी ससुराल जायेंगी।
कुंआरी लड़कियॉँ हाथ-पॉँव में मेंहदी रचाये गुड़ियों को गहने-कपड़े से सजाये उन्हें विदा करने आयी हैं।
उन्हें पानी में बहाती हैं और छकछक-कर सावन के गीत गाती हैं।
मगर सुख-चैन के आंचल से निकलते ही इन लाड़-प्यार में पली हुई गुड़ियों पर चारों तरफ से छड़ियों और लकड़ियों की बौछार होने लगती है।
रेवती यह सैर देख रही थी और हीरामन सागर की सीढ़ियों पर और लड़कियों के साथ गुड़ियॉँ पीटने में लगा हुआ था।
सीढ़ियों पर काई लगी हुई थीं अचानक उसका पांव फिसला तो पानी में जा पड़ा।
रेवती चीख मारकर दौड़ी और सर पीटने लगी।
दम के दम में वहॉँ मर्दो और औरतों का ठट लग गया मगर यह किसी की इन्सानियत तकाजा न करती थी कि पानी में जाकर मुमकिन हो तो बच्चे की जान बचाये।
संवारे हुए बाल न बिखर जायेंगे! धुली हुई धोती न भींग जाएगी! कितने ही मर्दो के दिलों में यह मर्दाना खयाल आ रहे थे।
दस मिनट गुजरे गयें मगर कोई आदमी हिम्मत करता नजर न आया।
गरीब रेवती पछाड़े खा रही थीं अचानक उधर से एक आदमी अपने घोड़े पर सवार चला जाता था।
यह भीड़ देखकर उतर पड़ा और एक तमाशाई से पूछा—यह कैसी भीड़ है? तमाशाई ने जवाब दिया—एक लड़का डूब गया है ।
मुसाफिर –कहां?
तमाशाई—जहां वह औरत खड़ी रो रही है।
मुसाफिर ने फौरन अपनी गाढ़े की मिर्जई उतारी और धोती कसकर पानी में कूद पड़ा।
चारो तरफ सन्नाटा छा गया।
लोग हैरान थे कि यह आदमी कौन हैं।
उसने पहला गोता लगाया, लड़के की टोपी मिली।
दूसरा गोता लगाया तो उसकी छड़ी हाथ में लगी और तीसरे गोते के बाद जब ऊपर आया तो लड़का उसकी गोद में था।
तमाशाइयों ने जोर से वाह-वाह का नारा बुलन्द किया।
मां दौड़कर बच्चे से लिपट गयी।
इसी बीच पण्डित चिन्तामणि के और कई मित्र आ पहुँचे और लड़के को होश में लाने की फिक्र करने लगे।
आध घण्टे में लड़के ने आँखें खोल दीं।
लोगों की जान में जान आई।
डाक्टर साहब ने कहा—अगर लड़का दो मिनट पानी में रहता तो बचना असम्भव था।
मगर जब लोग अपने गुमनाम भलाई करने वाले को ढूंढ़ने लगे तो उसका कहीं पता न था।
चारों तरफ आदमी दौड़ाये, सारा मेला छान मारा, मगर वह नजर न आया।
बीस साल गुजर गए।
पण्डित चिन्तामणि का कारोबार रोज ब रोज बढ़ता गया।
इस बीच में उसकी मां ने सातों यात्राएं कीं और मरीं तो ठाकुरद्वारा तैयार हुआ।
रेवती बहू से सास बनी, लेन-देन, बही-खाता हीरामणि के साथ में आया हीरामणि अब एक हष्ट-पुष्ट लम्बा-तगड़ा नौजवान था।
बहुत अच्छे स्वभाव का, नेक।
कभी-कभी बाप से छिपाकर गरीब असामियों को यों ही कर्ज दे दिया करता।
चिन्तामणि ने कई बार इस अपराध के लिए बेटे को ऑंखें दिखाई थीं और अलग कर देने की धमकी दी थी।
हीरामणि ने एक बार एक संस्कृत पाठशाला के लिए पचास रुपया चन्दा दिया।
पण्डित जी उस पर ऐसे क्रुद्ध हुए कि दो दिन तक खाना नहीं खाया ।
ऐसे अप्रिय प्रसंग आये दिन होते रहते थे, इन्हीं कारणों से हीरामणि की तबीयत बाप से कुछ खिंची रहती थीं।
मगर उसकी या सारी शरारतें हमेशा रेवती की साजिश से हुआ करती थीं।
जब कस्बे की गरीब विधवायें या जमींदार के सताये हुए असामियों की औरतें रेवती के पास आकर हीरामणि को आंचल फैला—फैलाकर दुआएं देने लगती तो उसे ऐसा मालूम होता कि मुझसे ज्यादा भाग्यवान और मेरे बेटे से ज्यादा नेक आदमी दुनिया में कोई न होगा।
तब उसे बरबस वह दिन याद आ जाता तब हीरामणि कीरत सागर में डूब गया था और उस आदमी की तस्वीर उसकी आँखों के सामने खड़ी हो जाती जिसने उसके लाल को डूबने से बचाया था।
उसके दिल की गहराई से दुआ निकलती और ऐसा जी चाहता कि उसे देख पाती तो उसके पांव पर गिर पड़ती।
उसे अब पक्का विश्वास हो गया था कि वह मनुष्य न था बल्कि कोई देवता था।
वह अब उसी खटोले पर बैठी हुई, जिस पर उसकी सास बैठती थी, अपने दोनों पोतों को खिलाया करती थी।
आज हीरामणि की सत्ताईसवीं सालगिरह थी।
रेवती के लिए यह दिन साल के दिनों में सबसे अधिक शुभ था।
आज उसका दया का हाथ खूब उदारता दिखलाता था और यही एक अनुचित खर्च था जिसमें पण्डित चिन्तामणि भी शरीक हो जाते थे।
आज के दिन वह बहुत खुश होती और बहुत रोती और आज अपने गुमनाम भलाई करनेवाले के लिए उसके दिल से जो दुआएँ निकलतीं वह दिल और दिमाग की अच्छी से अच्छी भावनाओं में रंगी होती थीं।
उसी दिन की बदौलत तो आज मुझे यह दिन और यह सुख देखना नसीब हुआ है! 
एक दिन हीरामणि ने आकर रेवती से कहा—अम्मां, श्रीपुर नीलाम पर चढ़ा हुआ है, कहो तो मैं भी दाम लगाऊं।
रेवती—सोलहो आना है?
हीरामणि—सोलहो आना।
अच्छा गांव है।
न बड़ा न छोटा।
यहॉँ से दस कोस है।
बीस हजार तक बोली चढ़ चुकी है।
सौ-दौ सौ में खत्म हो जायगी।
रेवती-अपने दादा से तो पूछो
हीरामणि—उनके साथ दो घंटे तक माथापच्ची करने की किसे फुरसत है।
हीरामणि अब घर का मालिक हो गया था और चिन्तामणि की एक न चलने पाती।
वह गरीब अब ऐनक लगाये एक गद्दे पर बैठे अपना वक्त खांसने में खर्च करते थे।
दूसरे दिन हीरामणि के नाम पर श्रीपुर खत्म हो गया।
महाजन से जमींदार हुए अपने मुनीम और दो चपरासियों को लेकर गांव की सैर करने चले।
श्रीपुरवालों को खबर हुई।
नयें जमींदार का पहला आगमन था।
घर-घर नजराने देने की तैयारियॉँ होने लगीं।
पांचतें दिन शाम के वक्त हीरामणि गांव में दाखिल हुए।
दही और चावल का तिलक लगाया गया और तीन सौ असामी पहर रात तक हाथ बांधे हुए उनकी सेवा में खड़े रहे।
सवेरे मुख्तारेआम ने असामियों का परिचय कराना शुरू किया।
जो असामी जमींदार के सामने आता वह अपनी बिसात के मुताबिक एक या दो रुपये उनके पांव पर रख देता ।
दोपहर होते-होते पांच सौ रुपयों का ढेर लगा हुआ था।
हीरामणि को पहली बार जमींदारी का मजा मिला, पहली बार धन और बल का नशा महसूस हुआ।
सब नशों से ज्यादा तेज, ज्यादा घातक धन का नशा है।
जब असामियों की फेहरिस्त खतम हो गयी तो मुख्तार से बोले—और कोई असामी तो बाकी नहीं है?
मुख्तार—हां महाराज, अभी एक असामी और है, तखत सिंह।
हीरामणि—वह क्यों नहीं आया ?
मुख्तार—जरा मस्त है।
हीरामणि—मैं उसकी मस्ती उतार दूँगा।
जरा कोई उसे बुला लाये।
थोड़ी देर में एक बूढ़ा आदमी लाठी टेकता हुआ आया और दण्डवत् करके जमीन पर बैठ गया, न नजर न नियाज।
उसकी यह गुस्ताखी देखकर हीरामणि को बुखार चढ़ आया।
कड़ककर बोले—अभी किसी जमींदार से पाला नही पड़ा हैं।
एक-एक की हेकड़ी भुला दूँगा!
तखत सिंह ने हीरामणि की तरफ गौर से देखकर जवाब दिया—मेरे सामने बीस जमींदार आये और चले गये।
मगर कभी किसी ने इस तरह घुड़की नहीं दी।
यह कहकर उसने लाठी उठाई और अपने घर चला आया।
बूढ़ी ठकुराइन ने पूछा—देखा जमींदार को कैसे आदमी है?
तखत सिंह—अच्छे आदमी हैं।
मैं उन्हें पहचान गया।
ठकुराइन—क्या तुमसे पहले की मुलाकात है।
तखत सिंह—मेरी उनकी बीस बरस की जान-पहिचान है, गुड़ियों के मेलेवली बात याद है न?
उस दिन से तखत सिंह फिर हीरामणि के पास न आया।
छ: महीने के बाद रेवती को भी श्रीपुर देखने का शौक हुआ।
वह और उसकी बहू और बच्चे सब श्रीपुर आये।
गॉँव की सब औरतें उससे मिलने आयीं।
उनमें बूढ़ी ठकुराइन भी थी।
उसकी बातचीत, सलीका और तमीज देखकर रेवती दंग रह गयी।
जब वह चलने लगी तो रेवती ने कहा—ठकुराइन, कभी-कभी आया करना, तुमसे मिलकर तबियत बहुत खुश हुई।
इस तरह दोनों औरतों में धीरे-धीरे मेल हो गया।
यहाँ तो यह कैफियत थी और हीरामणि अपने मुख्तारेआम के बहकाते में आकर तखत सिंह को बेदखल करने की तरकीबें सोच रहा था।
जेठ की पूरनमासी आयी।
हीरामणि की सालगिरह की तैयारियॉँ होने लगीं।
रेवती चलनी में मैदा छान रही थी कि बूढ़ी ठकुराइन आयी।
रेवती ने मुस्कराकर कहा—ठकुराइन, हमारे यहॉँ कल तुम्हारा न्योता है।
ठकुराइन-तुम्हारा न्योता सिर-आँखों पर।
कौन-सी बरसगॉँठ है?
रेवती उनतीसवीं।
ठकुराइन—नरायन करे अभी ऐसे-ऐसे सौ दिन तुम्हें और देखने नसीब हो।
रेवती—ठकुराइन, तुम्हारी जबान मुबारक हो।
बड़े-बड़े जन्तर-मन्तर किये हैं तब तुम लोगों की दुआ से यह दिन देखना नसीब हुआ है।
यह तो सातवें ही साल में थे कि इसकी जान के लाले पड़ गये।
गुड़ियों का मेला देखने गयी थी।
यह पानी में गिर पड़े।
बारे, एक महात्मा ने इसकी जान बचायी ।
इनकी जान उन्हीं की दी हुई हैं बहुत तलाश करवाया।
उनका पता न चला।
हर बरसगॉँठ पर उनके नाम से सौ रुपये निकाल रखती हूँ।
दो हजार से कुछ ऊपर हो गये हैं।
बच्चे की नीयत है कि उनके नाम से श्रीपुर में एक मंदिर बनवा दें।
सच मानो ठकुराइन, एक बार उनके दर्शन हो जाते तो जीवन सफल हो जाता, जी की हवस निकाल लेते।
रेवती जब खामोश हुई तो ठकुराइन की आँखों से आँसू जारी थे।
दूसरे दिन एक तरफ हीरामणि की सालगिरह का उत्सव था और दूसरी तरफ तखत सिंह के खेत नीलाम हो रहे थे।
ठकुराइन बोली—मैं रेवती रानी के पास जाकर दुहाई मचाती हूँ।
तखत सिंह ने जवाब दिया—मेरे जीते-जी नहीं।
असाढ़ का महीना आया।
मेघराज ने अपनी प्राणदायी उदारता दिखायी।
श्रीपुर के किसान अपने-अपने खेत जोतने चले।
तखतसिंह की लालसा भरी आँखें उनके साथ-साथ जातीं, यहॉँ तक कि जमीन उन्हें अपने दामन में छिपा लेती।
तखत सिंह के पास एक गाय थी।
वह अब दिन के दिन उसे चराया करता।
उसकी जिन्दगी का अब यही एक सहारा था।
उसके उपले और दूध बेचकर गुजर-बसर करता।
कभी-कभी फाके करने पड़ जाते।
यह सब मुसीबतें उसने झेंलीं मगर अपनी कंगाली का रोना रोने केलिए एक दिन भी हीरामणि के पास न गया।
हीरामणि ने उसे नीचा दिखाना चाहा था मगर खुद उसे ही नीचा देखना पड़ा, जीतने पर भी उसे हार हुई, पुराने लोहे को अपने नीच हठ की आँच से न झुका सका।
एक दिन रेवती ने कहा—बेटा, तुमने गरीब को सताया, अच्छा न किया।
हीरामणि ने तेज होकर जवाब दिया—वह गरीब नहीं है।
उसका घमण्ड मैं तोड़ दूँगा।
दौलत के नशे में मतवाला जमींदार वह चीज तोड़ने की फिक्र में था जो कहीं थी ही नहीं।
जैसे नासमझ बच्चा अपनी परछाईं से लड़ने लगता है।
साल भर तखतसिंह ने ज्यों-त्यों करके काटा।
फिर बरसात आयी।
उसका घर छाया न गया था।
कई दिन तक मूसलाधर मेंह बरसा तो मकान का एक हिस्सा गिर पड़ा।
गाय वहॉँ बँधी हुई थी, दबकर मर गयीं तखतसिंह को भी सख्त चोट आयी।
उसी दिन से बुखार आना शुरू हुआ।
दवा –दारू कौन करता, रोजी का सहारा था वह भी टूटा।
जालिम बेदर्द मुसीबत ने कुचल डाला।
सारा मकान पानी से भरा हुआ, घर में अनाज का एक दाना नहीं, अंधेरे में पड़ा हुआ कराह रहा था कि रेवती उसके घर गयी।
तखतसिंह ने आँखें खोलीं और पूछा—कौन है? 
ठकुराइन—रेवती रानी हैं।
तखतसिंह—मेरे धन्य भाग, मुझ पर बड़ी दया की ।
रेवती ने लज्जित होकर कहा—ठकुराइन, ईश्वर जानता है, मैं अपने बेटे से हैरान हूँ।
तुम्हें जो तकलीफ हो मुझसे कहो।
तुम्हारे ऊपर ऐसी आफत पड़ गयी और हमसे खबर तक न की?
यह कहकर रेवती ने रुपयों की एक छोटी-सी पोटली ठकुराइन के सामने रख दी।
रुपयों की झनकार सुनकर तखतसिंह उठ बैठा और बोला—रानी, हम इसके भूखे नहीं है।
मरते दम गुनाहगार न करो
दूसरे दिन हीरामणि भी अपने मुसाहिबों को लिये उधर से जा निकला।
गिरा हुआ मकान देखकर मुस्कराया।
उसके दिल ने कहा, आखिर मैंने उसका घमण्ड तोड़ दिया।
मकान के अन्दर जाकर बोला—ठाकुर, अब क्या हाल है?
ठाकुर ने धीरे से कहा—सब ईश्वर की दया है, आप कैसे भूल पड़े?
हीरामणि को दूसरी बार हार खानी पड़ी।
उसकी यह आरजू कि तखतसिंह मेरे पॉँव को आँखों से चूमे, अब भी पूरी न हुई।
उसी रात को वह गरीब, आजाद, ईमानदार और बेगरज ठाकुर इस दुनिया से विदा हो गया।
बूढ़ी ठकुराइन अब दुनिया में अकेली थी।
कोई उसके गम का शरीक और उसके मरने पर आँसू बहानेवाला न था।
कंगाली ने गम की आँच और तेज कर दी थीं जरूरत की चीजें मौत के घाव को चाहे न भर सकें मगर मरहम का काम जरूर करती है।
रोटी की चिन्ता बुरी बला है।
ठकुराइन अब खेत और चरागाह से गोबर चुन लाती और उपले बनाकर बेचती ।
उसे लाठी टेकते हुए खेतों को जाते और गोबर का टोकरा सिर पर रखकर बोझ में हॉँफते हुए आते देखना बहुत ही दर्दनाक था।
यहाँ तक कि हीरामणि को भी उस पर तरस आ गया।
एक दिन उन्होंने आटा, दाल, चावल, थालियों में रखकर उसके पास भेजा।
रेवती खुद लेकर गयी।
मगर बूढ़ी ठकुराइन आँखों में आँसू भरकर बोला—रेवती, जब तक आँखों से सूझता है 
और हाथ-पॉँव चलते हैं, मुझे और मरनेवाले को गुनाहगार न करो।
उस दिन से हीरामणि को फिर उसके साथ अमली हमदर्दी दिखलाने का साहस न हुआ।
एक दिन रेवती ने ठकुराइन से उपले मोल लिये।
गॉँव मे पैसे के तीस उपले बिकते थे।
उसने चाहा कि इससे बीस ही उपले लूँ।
उस दिन से ठकुराइन ने उसके यहॉँ उपले लाना बन्द कर दिया।
ऐसी देवियॉँ दुनिया में कितनी है! क्या वह इतना न जानती थी कि एक गुप्त रहस्य जबान पर लाकर मैं अपनी इन तकलीफों का खात्मा कर सकती हूँ! मगर फिर वह एहसान का बदला न हो जाएगा! मसल मशहूर है नेकी कर और दरिया में डाल।
शायद उसके दिल में कभी यह ख्याल ही नहीं आया कि मैंने रेवती पर कोई एहसान किया।
यह वजादार, आन पर मरनेवाली औरत पति के मरने के बाद तीन साल तक जिन्दा रही।
यह जमाना उसने जिस तकलीफ से काटा उसे याद करके रोंगटे खड़े हो जाते हैं।
कई-कई दिन निराहार बीत जाते।
कभी गोबर न मिलता, कभी कोई उपले चुरा ले जाता।
ईश्वर की मर्जी! किसी की घर भरा हुआ है, खानेवाल नहीं।
कोई यो रो-रोकर जिन्दगी काटता है।
बुढ़िया ने यह सब दुख झेला मगर किसी के सामने हाथ नहीं फैलाया।
हीरामणि की तीसवीं सालगिरह आयी।
ढोल की सुहानी आवाज सुनायी देने लगी।
एक तरफ घी की पूड़ियां पक रही थीं, दूसरी तरफ तेल की।
घी की मोटे ब्राह्मणों के लिए, तेल की गरीब-भूखे-नीचों के लिए।
अचानक एक औरत ने रेवती से आकर कहा—ठकुराइन जाने कैसी हुई जाती हैं।
तुम्हें बुला रही हैं।
रेवती ने दिल में कहा—आज तो खैरियत से काटना, कहीं बुढ़िया मर न रही हो।
यह सोचकर वह बुढ़िया के पास न गयी।
हीरामणि ने जब देखा, अम्मॉँ नहीं जाना चाहती तो खुद चला।
ठकुराइन पर उसे कुछ दिनों से दया आने लगी थी।
मगर रेवती मकान के दरवाजे ते उसे मना करने आयी।
या रहमदिल, 
नेकमिजाज, शरीफ रेवती थी।
हीरामणि ठकुराइन के मकान पर पहुँचा तो वहॉँ बिल्कुल सन्नाटा छाया हुआ था।
बूढ़ी औरत का चेहरा पीला था और जान निकलने की हालत उस पर छाई हुई थी।
हीरामणि ने जो से कहा—ठकुराइन, मैं हूँ हीरामणि।
ठकुराइन ने आँखें खोली और इशारे से उसे अपना सिर नजदीक लाने को कहा।
फिर रुक-रुककर बोली—मेरे सिरहाने पिटारी में ठाकुर की हड्डियॉँ रखी हुई हैं, मेरे सुहाग का सेंदुर भी वहीं है।
यह दोनों प्रयागराज भेज देना।
यह कहकर उसने आँखें बन्द कर ली।
हीरामणि ने पिटारी खोली तो दोनों चीजें हिफाजत के साथ रक्खी हुई थीं।
एक पोटली में दस रुपये भी रक्खे हुए मिले।
यह शायद जानेवाले का सफरखर्च था! 
रात को ठकुराइन के कष्टों का हमेशा के लिए अन्त हो गया।
उसी रात को रेवती ने सपना देखा—सावन का मेला है, घटाएँ छाई हुई हैं, मैं कीरत सागर के किनारे खड़ी हूँ।
इतने में हीरामणि पानी में फिसल पड़ा।
मै छाती पीट-पीटकर रोने लगी।
अचानक एक बूढ़ा आदमी पानी में कूदा और हीरामणि को निकाल लाया।
रेवती उसके पॉँव पर गिर पड़ी और बोली—आप कौन है? 
उसने जवाब दिया—मैं श्रीपुर में रहता हूँ, मेरा नाम तखतसिंह है।
श्रीपुर अब भी हीरामणि के कब्जे में है, मगर अब रौनक दोबाला हो गयी है।
वहॉँ जाओ तो दूर से शिवाले का सुनहरा कलश दिखाई देने लगता है; जिस जगह तखत सिंह का मकान था, वहॉँ यह शिवाला बना हुआ है।
उसके सामने एक पक्का कुआँ और पक्की धर्मशाला है।
मुसाफिर यहॉँ ठहरते हैं और तखत सिंह का गुन गाते हैं।
यह शिवाला और 
धर्मशाला दोनों उसके नाम से मशहूर हैं।

हजरत मुहम्मद को इलहाम हुए थोड़े ही दिन हुए थे, दस-पांच पड़ोसियों और निकट सम्बन्धियों के सिवा अभी और कोई उनके दीन पर ईमान न लाया था।
यहां तक कि उनकी लड़की जैनब और दामाद अबुलआस भी, जिनका विवाह इलहाम के पहले ही हो चुका था, अभी तक नये धर्म में दीक्षित न हुए थे।
जैनब कई बार अपने मैके गई थी और अपने पिता के ज्ञानोपदेश सुने थे।
वह दिल से इसलाम पर श्रद्ध रखती थी, लेकिन अबुलआस के कारण दीक्षा लेने का साहस न कर सकती थी।
अबुलआस विचार-स्वातन्त्र्य का समर्थक था।
वह कुशल व्यापारी था।
मक्के से खजूर, मेवे आदि जिन्सें लेकर बन्दरगाहों को चलाना किया करता था।
बहुत ही ईमानदार, लेन-देन का खरा, श्रमशील मनुष्य था, जिसे इहलोक से इतनी फुर्सत न थी कि परलोक की चिन्ता करे।
जैनब के सामने कठिन समस्या थी, आत्मा धर्म की ओर थी, हृदय पति की ओर, न धर्म को छोड़ सकती थी, न पति को।
घर के अन्य प्राणी मूर्तिपूजक थे और इस नये सम्प्रदाय के शत्रु।
जैनब अपनी लगन को छुपाती रहती, यहां तक कि पति से भी अपनी व्यथा न कह सकती।
वे धार्मिक सहिष्णुता के दिन न थे।
बात-बात पर खून की नदियां बहती थीं।
खानदान के खानदान मिट जाते थे।
अरब की अलौकिक वीरता पारस्परिक कलहों में व्यक्त होती थी।
राजनैतिक संगठन का नाम न था।
खून का बदल खून, धनहानि का बदला खून, अपमान का बदला खून—मानव रक्त ही से सभी झगड़ों का निबटारा होता था।
ऐसी अवस्था में अपने धर्मानुराग को प्रकट करना अबुलआस के शक्तिशाली परिवार को मुहम्मद और उनके गिने-गिनाये अनुयायियों से टकराना था।
उधर प्रेम का बन्धन पैरों को जकड़े हुए था।
नये धर्म में प्रविष्ट होना अपने प्राण-प्रिय पति से सदा के लिए बिछुड़ जाना था।
कुरश जाति के लोग ऐसे मिश्रित विवाहों को परिवार के लिए कलंक समझते थे।
माया और धर्म की दुविधा में पड़ी हुई जैनब कुढ़ती रहती थी।
ध
र्म का अनुराग एक दुर्लभ वस्तु है, किन्तु जब उसका वेग उठता है तब बड़े प्रचण्ड रूप से उठत है।
दोपहर का समय था।
धूप इतनी तेज थी कि उसकी ओर ताकते हुए आंखों से चिनगारियां निकलती थीं।
हजरत मुहम्मद अपने मकान में चिन्तामग्न बैठै हुए थे।
निराशा चारों ओर अंधकार के रूप में दिखाई देती थी।
खुदैजा भी पास बैठी हुई एक फटा कुर्ता सी रही थी।
धन-सम्पत्ति सब कुछ इस लगन के भेंट हो चुकी थी।
विधर्मियों का दुराग्रह दिनोंदिन बढ़ता जाता था।
इसलाम के अनुयायियों को भांति-भांति की यातनाएं दी जा रही थीं।
स्वयं हजरत को घर से निकलना मुश्किल था।
खौफ होता था कि कहीं लोग उन पर ईंट-पत्थर न फेंकने लगें।
खबर आती थी कि आज अमुक मुसलमान का घर लूटा गया, आज फलां को लोगों नो आहत किया।
हजरत ये खबरें सुन-सुनकर विकल हो जाते थे और बार-बार सुदा से धैर्य और क्षमा की याचना करते थे।
हजरत ने फरमाया—मुझे ये लोग अब यहां न रहने देंगे।
मैं खुद सब कुछ झेल सकता हूं पर अपने दोस्तों की तकलीफ नहीं देखी जाती।
खुदैजा—हमारे चले जाने से तो इन बेचारों को और भी कोई शरण न रहेगी।
अभी कम से कम आपके पास आकर रो तो लेते हैं।
मुसीबत में रोने का सहारा कम नहीं होता।
हजरत—तो मैं अकेले थोड़े ही जाना चाहता हूं।
मैं अपने सब दोस्तों को साथ लेकर जाने का इरादा रखता हूं।
अभी हम लोग यहां बिखरे हुए हैं।
कोई किसी की मदद को नहीं पहुंच सकता।
हम बस एक ही जगह एक कुटुम्ब की तरह रहेंगे तो किसी को हमारे ऊपर हमला करने की हिम्मत न होगी।
हम अपनी मिली हुई शक्ति से बालू का ढेर तो हो ही सकते हैं जिस पर चढ़ने का किसी को साहस न होगा।
सहसा जैनब घर में दाखिल हुई।
उसके साथ न कोई आदमी था न कोई आदमजाद, ऐसा मालूम होता था कि कहीं से भगी चली आ रही हैं।
खुदैजा ने उसे गले लगाकर कहा—क्या हुआ जैनब, खैरियत तो है?
जैनब ने अपने अन्तर्द्वन्द्व की कथा सुनाई और पिता से दीक्षा की प्रार्थना की।
हजरत मुहम्मद आंखों में आंसू भरकर बोले—जैनब, मेरे लिए इससे ज्यादा खुशी की और कोई बात नहीं हो सकती।
लेकिन डरता हूं कि तुम्हारा क्या हाल होगा।
जैनब—या हजरत, मैंने खुदा की राह में सब कुछ त्याग देने का निश्चय किया हैं दुनिया के लिए अपनी आकबत को नहीं खोना चाहती।
हजरत—जैनब, खुदा की राह में कांटे हैं।
जैनब—लगन को कांटों की परवाह नहीं होती।
हजरत—ससुराल से नाता टूट जायेगा।
जैनब—खुदा से तो नाता जुड़ जायेगा।
हजरत—और अबुलआस?
जैनब की आंखों में आंसू डबडबा आये।
कातर स्वर से बोली—अब्बाजान, इसी बेड़ी ने इतने दिनों मुझे बांधे रक्खा था, नहीं तो मैं कब की आपकी शरण में आ चुकी होती।
मैं जानती हूं, उनसे जुदा होकर जीती न रहूंगी और शायद उनको भी मेरा वियोग दुस्सह होगा, पर मुझे विश्वास है कि एक दिन जरूर आयेगा जब वे खुदा पर ईमान लायेंगे और मुझे फिर उनकी सेवा का अवसर मिलेगा।
हजरत—बेटी, अबुलआस ईमानदार है, दयाशील है, सत्यवक्ता है, किन्तु उसका अहंकार शायद अन्त तक उसे ईश्वर से विमुख रखे है।
वह तकदीर को नहीं मानता, आत्मा को नहीं मानता, स्वर्ग और नरक को नहीं मानता।
कहता है, सृष्टि-संचालन के लिए खुदा की जरूरत ही क्या है? हम उससे क्यों डरें? विवेक और बुद्धि की हिदायत हमारे लिए काफी है? ऐसा आदमी खुदा पर ईमान नहीं ला सकता।
अधर्म को जीतना आसान है पर जब वह दर्शन का रूप धारण कर लेता है तो अजये हो जाता है।
जैनब ने निश्चयात्मक भाव से कहा—हजरत, आत्म का उपकार जिसमें हो मुझे वह चाहिए।
मैं किसी इन्सान को अपने और खुदा के बीच न रहने दूंगी।
हजरत—खुदा तुझ पर दया करे बेटी।
तेरी बातों ने दिल खुश कर दिया।
यह कहकर उन्होंने जैनब को प्रेम से गले लगा दिया।
दू
सरे दिन जैनब को जमा मसजिद में यथा विधि कलमा पढ़ाया गया।
कुरैशियों ने जब यह खबर पाई तब वे जल उठे।
गजब खुदा का।
इसलाम ने तो बड़े-बड़े घरों पर हाथ साफ करना शुरू किया।
अगर यही हाल रहा तो धीरे-धीरे उसकी शक्ति इतनी बढ़ जायेगी कि उसका सामना करना कठिन हो जायगा।
लोग अबुलआस के घर पर जमा हुए।
अबूसिफियान ने, जो इस्लाम के शुत्रुओं से सबसे प्रतिष्ठित व्यक्ति थे (और जो बाद को इसलाम पर ईमान लाया), अबुलआस से कहा—तुम्हें अपनी बीवी को तलाक देना पड़ेगा।
अबुल —हर्गिज नहीं।
अबूसि —तो क्या तुम भी मुसलामन हो जाओगे?
अबु —हर्गिज नहीं।
अबूसि —जो उसे मुहम्मद ही के घर रहना पड़ेगा।
अबु —हर्गिज नहीं, आप मुझे आज्ञा दीजिए कि उसे अपने घर लाऊं।
अबूसि —हर्गिज नहीं।
अबु —क्या यह नहीं हो सकता कि मेरे घर में रह कर वह अपने मतानुसार खुदा की बन्दगी करें?
अबूसि —हर्गिज नहीं।
अबु —मेरी कौम मेरे साथ इतनी भी सहानुभूति न करेगी?
अबूसि —हर्गिज नहीं।
अबु —तो फिर आप लोग मुझे अपने समाज से पतित कर दीजिए।
मुझे पतित होना मंजूर है, आप लोग चाहें जो सजा दें, वह सब मंजूर है।
पर मैं अपनी बीवी को तलाक नहीं दे सकता।
मैं किसी की धार्मिक स्वाधीनता का अपहरण नहीं करना चाहता, वह भी अपनी बीवी की।
अबूसि —कुरैश में क्या और लड़कियां नहीं हैं?
अबु —जैनब की-सी कोई नहीं।
अबूसि —हम ऐसी लड़कियां बता सकते हैं जो चांद को लज्जित कर दें।
अबु —मैं सौन्दर्य का उपासक नहीं।
अबूसि —ऐसी लड़कियां दे सकता हूं जो गृह-प्रबन्ध में निपुण हों, बातें ऐसी करें जो मुंह से फूल झरें, भोजन ऐसा बनाये कि बीमार को भी रुचि हो, और सीने-पिरोने में इतनी कुशल कि पुराने कपड़े को नया कर दें।
अबु —मैं इन गुणों में किसी का भी उपासक नहीं।
मैं प्रेम और केवल प्रेम का भक्त हूं और मुझे विश्वास है, कि जैनब का-सा प्रेम मुझे सारी दुनिया में नहीं मिल सकता।
अबूसि —प्रेम होता तो तुम्हें छोड़कर दगा न करती।
अबु —मैं नहीं चाहता कि प्रेम के लिए कोई अपने आत्मस्वतान्त्रय का त्याग करे।
अबूसि —इसका मतलब यह है कि तुम समाज के विरोधी बनकर रहना चाहते हो।
अपनी आंखों की कसम, समाज अपने ऊपर यह अत्याचार न होने देगा, मैं समझाये जाता हूं, न मानोगे तो रोओगे।
अ
बूसिफियान और उनकी टोली के लोग तो धमकियां देकर उधर गये इधर अबुलआस ने लकड़ी सम्हाली और ससुराल जा पहुंचे।
शाम हो गई थी।
हजरत अपने मुरीदों के साथ मगरिब की नमाज पढ़ रहे थे।
अबुलआस ने उन्हें सलाम किया और जब तक नमाज होती रही, गौर से देखते रहे।
आदमियों की कतारों का एक साथ उठना-बैठना और सिजदे करना देखकर उनके दिल पर गहरा प्रभाव पड़ रहा था।
वह अज्ञात भाव से संगत के साथ बैठते, झुकते और खड़े हो जाते थे।
वहां का एक-एक परमाणु इस समय ईश्वरमय हो रहा था।
एक क्षण के लिए अबुलआस भी उसी भक्ति-प्रवाह में आ गये।
जब नमाज खत्म हो गई तब अबुलआस ने हजरत से कहा—मैं जैनब को विदा करने आया हूं।
हजरत ने विस्मित होकर कहा—तुम्हें मालूम नहीं कि वह खुदा और रसूल पर ईमान ला चुकी है?
अबु —जी हां, मालूम है।
हज —इस्लाम ऐसे सम्बन्धों का निषेध करता है।
अबु —क्या इसका मतलब है कि जैनब ने मुझे तलाक दे दिया?
हज —अगर यही मतलब हो तो?
अबु —तो कुछ नहीं, जैनब को खुदा और रसूल की बन्दगी मुबारक हो।
मैं एक बार उससे मिलकर घर चला जाऊंगा और फिर कभी आपको अपनी सूरत न दिखाऊंगा।
लेकिन उस दशा में अगर कुरैश जाति आपसे लड़ने के लिए तैयार हो जाय तो इसका इलजाम मुझ पर न होगा।
हां, अगर जैनब मेरे साथ जायगी तो कुरैश के क्रोध का भाजन मैं हूंगा।
आप और आपके मुरीदों पर कोई आफत न आयेगी।
हज —तुम दबाव में आकर जैनब को खुदा की तरफ से फेरने का तो यत्न न करोगी?
अब —मैं किसी के धर्म में निध्न डालना लज्जाजनक समझता हूं।
हज —तुम्हें लोग जैनब को तलाक देने पर तो मजबूर न करेंगे?
अबु —मैं जैनब को तलाक देने के पहले जिन्दगी को तलाक दे दूंगा।
हजरत को अबुलआस की बातों से इत्मीनान हो यगा।
आस को हरम में जैनब से मिलने का अवसर मिला।
आस ने पूछा—जैनब, मैं तुम्हें साथ ले चलने आया हूं।
धर्म के बदलने से कहीं तुम्हारा मन तो नहीं बदल गया?
जैनब रोती हुई पति के पैरों पर गिर पड़ी और बोली—स्वामी, धर्म बार-बार मिलता है, हृदय केवल एक बार।
मैं आपकी हूं।
चाहे यहां रहूं, चाहे वहां।
लेकिन समाज मुझे आपकी सेवा में रहने देगा?
अबु —यदि समाज न रहने देगा तो मैं समाज ही से निकल जाऊंगा।
दुनिया में रहने के लिए बहुत स्थान है।
रहा मैं, तुम खूब जानती हो कि किसी के धर्म में विघ्न डालना मेरे सिद्धान्त के प्रतिकूल है।
जैनब चली तो खुदैजा ने उसे बदख्शां के लालों का एक बहुमूलय हार विदाई में दिया।
इ
सलाम पर विधर्मियों के अत्याचार दिन-दिन बढ़ने लगे।
अवहेलना की दशा में निकलकर उसने भय के क्षेत्र में प्रेवश किया।
शत्रुओं ने उसे समूल नाश करने की आयोजना करना शुरू की।
दूर-दूर के कबीलों से मदद मांगी गई।
इसलाम में इनती शक्ति न थी कि शस्त्रबल से शत्रुओं को दबा सके।
हजरत मुहम्मद ने अन्त को मक्का छोड़कर मदीने की राह ली।
उनके कितने ही भक्तों ने उनके साथ हिजरत की।
मदीने में पहुंचकर मुसलमानों में एक नई शक्ति, एक नई स्फूर्ति का उदय हुआ।
वे नि:शंक होकर धर्म का पालन करने लगे।
अब पड़ोसियों से दबने और छिपने की जरूरत न थी।
आत्मविश्वास बढ़ा।
इधर भी विधर्मियों का सामना करने की तैयारियां होने लगीं।
एक दिन अबुलआस ने आकर स्त्री से कहा—जैनब, हमारे नेताओं ने इसलाम पर जेहाद करने की घोषणा कर दी।
जैनब ने घबराकर कहा—अब तो वे लोग यहां से चले गये फिर जेहाद की क्या जरूरत?
अबु —मक्का से चले गये, अरब से तो नहीं चले गये, उनकी ज्यादतियां बढ़ती जा रही हैं।
जिहाद के सिवा और कोई उपाय नहीं।
मेरा उस जिहाद में शरीक होना बहुत जरूरी है।
जैन —अगर तुम्हारा दिल तुम्हें मजबूर कर रहा है तो शौक से जाओ लेकिन मुझे भी साथ लेते चलो।
अबु —अपने साथ?
जैन —हां, मैं वहां आहत मुसलमानों की सेवा-सुश्रुषा करूंगी।
अबु —शौक से चलो।
घो
र संग्राम हुआ।
दोनों दलों ने खूब दिल के अरमान निकाले।
भाई भाई से, मित्र मित्र से, बाप बेटे से लड़ा।
सिद्ध हो गया कि धर्म का बन्धन रक्त और वीर्य के बन्धन से सुदृढ़ है।
दोनों दल वाले वीर थे।
अंतर यह था कि मुसलमानों में नया धर्मानुराग था, मृत्यु के पश्चात् स्वर्ग की आशा थी, दिलों में आत्मविश्वास था जो नवजात सम्प्रदायों का लक्षण है।
विधर्मियों में बलिदान का यह भाव लुप्त था।
कई दिन तक लड़ाई होती रही।
मुसलमानों की संख्या बहुत कम थी, पर अन्त में उनके धर्मोत्साह ने मैदान मार लिया।
विधर्मियों में अधिकांश काम आये, कुछ घायल हुए और कुछ कैद कर लिये गये।
अबुलआस भी इन्हीं कैदियों में थे।
जैनब को ज्योंही यह मालूम हुआ उसने हजरत मुहम्मद की सेवा में अबुलआस का फदिया (मुक्तिधन) भेजा।
यह वही बहुमूल्य हार था, जो खुदैज ने उसे दिया था।
वह अपने पिता को उस धर्म-संकट में नहीं डालना चाहती थी जो मुक्तिधन के अभाव की दशा में उन पर पड़ता।
हजरत ने यह हार देखा तो खुदैता की याद ताजी हो गई।
मधुर स्मृतियों से चित्त चंचल हो उठा।
अगर खुदैजा जीवित होती तो उसकी सिफारिश का असर उन पर इससे ज्यादा न होता जितना इस हार से हुआ, मानो स्वयं खुदैजा इस हार के रूप में आई थी।
अबुलआस के प्रति हृदय कोमल हो गया।
उसे सजा दी गई, यह हार ले लिया गया तो खुदैजा की आत्मा को कितना दुख होगा।
उन्होंने कैदियों की फैसला करने के लिए एक पंचायत नियुक्त कर दी थी।
यद्यपि पंचों में सभी हजरत के इष्ट-मित्र थे, पर इस्लाम की शिक्षा उनके दिलों में पुरानी आदतें, पुरानी चेष्टाएं न मिटा सकी थीं।
उनमें अधिकांश ऐसे थे जिनको अबुलआस से पारिवारिक द्वेष था, जो उनसे किसी पुराने खून का बदला लेना चाहते थे।
इसलाम ने उन में क्षमा और अहिंसा के भावों को अंकुरित न किया हो, पर साम्यवाद को उनके रोम-रोम में प्रतिष्ट कर दिया था।
वे धर्म के विषय में किसी के साथ रू-रियायत न कर सकते थे, चाहे वह हजरत का निकट सम्बन्धी ही क्यों न हो।
अबुलआस सिर झुकाये पंचों के सामने खड़े थे और कैदी पेश होते थे।
उनके मुक्तिधन का मुलाहिजा होता था और वे छोड़ दिये जाते थे।
अबुलआस को कोई पूछता ही न था, यद्यपि वह हार एक तश्तरी में पंचों के सम्मुख रक्खा हुआ था।
हजरत के मन में बार-बार प्रबल इच्छा होती थी कि सहाबियों से कहें यह हार कितना बहुमूल्य है।
पर धर्म का बन्धन, जिसे उन्होंने स्वयं प्रतिष्ठित किया था, मुंह से एक शब्द भी न निकलने देता था।
यहां तक कि समस्त बन्दीजन मुक्त हो गये, अबुलआस अकेला सिर झुकाये खड़ा रहा—हजरत मुहम्मद के दामाद के साथ इतना लिहाज भी न किया गया कि बैठने की आज्ञा तो दे दी जाती।
सहसा जैद ने अबुलआस की ओर कटाक्ष करके कहा—देखा, खुदा इसलाम की कितनी हिमायत करता है।
तुम्हारे पास हमसे पंचगुनी सेना थी, पर खुदा ने तुम्हारा मुंह काला किया।
देखा या अब भी आंखें नहीं खुलीं?
अबुलआस ने विरक्त भाव से उत्तर दिया—जब आप लोग यह मानते हैं कि खुदा सबका मालिक है तब वह अपने एक बन्दे को दूसरे की गर्दन काटने में मदद न देगा।
मुसलमानों ने इसलिए विजय पायी कि गलत या सही उन्हें अटल विश्वास है कि मृत्यु के बाद हम स्वर्ग में जायेंगे।
खुदा को आप नाहक बदनाम करते हैं।
जैद—तुम्हारा मुक्ति-धन काफी नहीं है।
अबुलआस—मैं इस हार को अपनी जान से ज्यादा कीमती समझता हूं।
मेरे घर में इससे बहुमूल्य और कोई वस्तु नहीं है।
जैद—तुम्हारे घर में जैनब हैं जिन पर ऐसे सैकड़ों हार कुर्बान किये जा सकते हैं।
अबु —तो आपकी मंशा है कि मेरी बीवी मेरा फदिया हो।
इससे तो यह कहीं बेहतर है कि मैं कत्ल कर दिया जाता।
अच्छा, अगर मैं वह फदिया न दूं तो?
जैद—तो तुम्हें आजीवन यहां गुलामों की तरह रहना पड़ेगा।
तुम हमारे रसूल के दामाद हो, इस रिश्ते से हम तुम्हारा लिहाज करेंगे, पर तुम गुलाम ही समझे जाओंगे।
हजरत मुहम्मद निकट बैठे हुए ये बातें सुन रहे थे।
वे जानते थे कि जैनब और आस एक-दूसरे पर जान देते हैं।
उनका वियोग दोनों ही के लिए घातक होगा।
दोनों घुल-घुलकर मर जायंगे।
सहाबियों को एक बार पंच चुन लेने के बाद उनके फैसले में दखल देना नीति-विरुद्ध था।
इससे इसलाम की मर्यादा भंग होती थी।
कठिन आत्मवेदना हुई।
यहां बैठे न रह सके।
उठकर अन्दर चले गये।
उन्हें ऐसा मालूम हो रहा था कि जैनब की गर्दन पर तलवार फेरी जा रही हैं।
जैनब की दीन, करुणापूर्ण मूर्ति आंखों के सामने खड़ी मालूम होती थी।
पर मर्यादा, निर्दय, निष्ठुर मर्यादा का बलिदान मांग रही थी।
अबुलआस के सामने भी विषम समस्या थी।
इधर गुलामों का अपमान था, उधर वियोग की दारुण वेदना थी।
अन्त में उन्होंने निश्यच किया, यह वेदना सहूंगा, अपमान न सहूंगा।
प्रेम को गौरव पर समर्पित कर दूंगा।
बोले—मुझे आपका फैसला मंजूर है।
जैनब मेरा फदिया होगी।
नि
श्चय किया गया कि जैद अबुलआस के साथ जायं और आबादी से बाहर ठहरे।
आस घर जाकर तुरन्त जैनब को वहां भेज दें।
आस पर इतना विश्वास था कि वे अपना वचन पूरा करेंगे।
आस घर पहुंचे तो जैनब उनसे गले मिलने दौड़ी।
आस हट गये और कातर स्वर से बोले—नहीं जैनब, मैं तुमसे गले न मिलूंगा।
मैं तुम्हें अपने फदिये के रूप में दे आया।
अब मेरा तुमसे कोई सम्बन्ध नहीं है।
यह तुम्हारा हार है, ले लो, और फौरन यहां से चलने की तैयारी करो।
जैद तुम्हें लेने को आये हैं।
जैनब पर वज्र-सा गिर पड़ा।
पैर बंध गये, वहीं चित्र की भांति खड़ी रह गयी।
वज्र ने रक्त को जला दिया, आंसुओं को सुखा दिया, चेतना ही न रही, रोती और बिलखती क्या।
एक क्षण के बाद उसने एक बार माथा ठोका—निर्दय तकदीर के सामने सिर झुका दिया।
चलने को तैयार हो गयी।
घोर नैराश्य इतना दुखदायी नहीं होता जितना हम समझते हैं।
उसमें एक रसहीन शान्ति होती है।
जहां सुख की आशा नहीं वहां दुख का कष्ट कहाँ!
मदीने में रसूल की बेटी की जितनी इज्जत होनी चाहिए उतनी होती थी।
वह पितागृह की स्वामिनी थी।
धन था, मान था, गौरव था, धर्म था, प्रेम न था।
आंख में सब कुछ था, केवल पुतली न थी।
पति के वियोग में रोया करती थी।
जिन्दा थी, मगर जिन्दा दरागोर।
तीन साल तीन युगों की भांति बीते।
घण्टे, दिन और वर्ष साधारण व्यवहारों के लिए है प्रेम के यहां समय का माप कुछ और ही है।
उधर अबुलआस द्विगुण उत्साह के साथ धनोपार्जन में लीन हुआ, महीनों घर न आता, हंसना-बोलना सब भूल गया।
धन ही उसके जीवन का एक मात्र आधार था; उसके प्रणय-वंचित हृदय को किसी विस्मृतिकारक वस्तु की चाह थी।
नैराश्य और चिन्ता बहुधा शराब से शान्त होती है, प्रेम उन्माद से।
अबुलआस को धनोम्माद हो गया।
धन के आवरण में छिपा हुआ वियोग-दुख था, माया के पर्दे में छिपा हुआ प्रेम-वैराग्य।
जाड़ों के दिन थे।
नाड़ियों में रूधिर जमा जाता था।
अबुलआस मक्का से माल लादकर एक काफिले के साथ चला।
रकफों का एक दल भी साथ था।
कुरैशियों ने मुसलमानों के कई काफिले लूट लिये थे।
अबुलआस को संशय था कि मुसलमानों के कई काफिले लूट लिये थे।
अबुलआस को संशय था कि मुसलमानों का आक्रमण होगा, इसलिए उन्होंने मदीने की राह छोड़ एक दूसरा रास्ता अख्तियार किया।
पर दुदैव, मुसलानों को टोह मिल ही गयी।
जैद ने सत्तर चुने हुए आदमियों के साथ काफिले पर धावा कर दिया।
धन के भक्त धर्म के सेवाकों से क्या बाजी ले जाते।
सत्तर के सात सौ को मार भगाया।
कुछ मरे, अधिकांश भागे, कुछ कैद हो गये।
मुसलमानों को अतुल धन हाथ लगा।
कैदी घाते में मिले।
अबुलआस फिर कैद हो गया।
कै
दियों के भाग्य-निर्णय के लिए नीति के अनुसार पंचायत चुनी गयी।
जैनब को यह खबर मिली तो आशाएं जाग उठीं; आशा मरती नहीं केवल सो जाती है।
पिंजरे में बन्द पक्षी की भांति तड़फड़ाने लगी, पर क्या करे, किससे कहे, अबकी तो फदिये का भी कोई ठिकाना न था।
या खुदा क्या होगा?
पंचों ने अबकी हजरत मुहम्मद ही को अपना प्रधान बनाया।
हजरत ने इनकार किया, पर अन्त में उनके आग्रह से विवश हो गये।
अबुलआस सिर झुकाये बैठे हुए थे।
हजरत ने एक बार उन पर करुणा-सूचक दृष्टि डाली, फिर सिर झुका लिया।
पंचायत शुरू हुई।
अन्य कैदियों के घरों से मुक्तिधन आ गया था।
वे मुक्त किये गये।
अबुलआस के घर से मुक्तिधन न आया था।
हजरत ने हुक्म दिया—इनका सारा माल और असबाब जब्त कर लिया जाय और ये उस वक्त तक बन्दी रहें जब तक इन्हें कोई छुड़ाने न आये।
उनके अंतिम शब्द ये थे: अबुलआस, इसलाम की रणनीति के अनुसार तुम गुलाम हो।
तुम्हें बाजार में बेचकर रुपया मुसलमानों में तकसीम होना चाहिए था।
पर तुम ईमानदार आदमी हो, इसलिए तुम्हारे साथ इतनी रिआयत की गयी।
जैनब दरवाजे के पास आड़ में बैठी हुई थी।
हजरत का यह फैसल सुनकर रो पड़ी, तब घर से बाहर निकल आयी और अबुलआस का हाथ पकड़कर बोली—अगर मेरा शौहर गुलाम है तो मैं उसकी लौंडी हूं।
हम दोनों साथ बिकेंगे या साथ कैद होंगे।
हजरत—जैनब, मुझे लज्जित मत करो, मैं वही कर रहा हूं जो मेरा कर्त्तव्य है; न्याय पर बैठने वाले मनुष्य को प्रेम और द्वेष दोनों ही से मुक्त होना चाहिए।
यद्यपि इस नीति का संस्कार मैंने ही किया है, पर अब मैं उसका स्वमी नहीं, दास हूं।
अबुलआस से मुझे जितना प्रेम है यह खुदा के सिवा और कोई नहीं जान सकता।
यह हुक्म देते हुए मुझे जितना मानसिक और आत्मिक कष्ट हो रहा है उसका अनुमान हर एक पिता कर सकता है।
पर खुदा का रसूल न्याय और नीति को अपने व्यक्तिगत भावों से कलंकित नहीं कर सकता।
सहबियों ने हजरत की न्याय-व्याख्या सुनी तो मुग्ध हो गये।
अबू जफर ने अर्ज की—हजरत, आपने अपना फैसला सुना दिया, लेकिन हम सब इस विषय में सहमत हैं कि अबुलआस जैसे प्रतिष्ठित व्यक्ति के यह दण्ड न्यायोचित होते हुए भी अति कठोर है और हम सर्वसम्मति से उसे मुक्त करते हैं और उसका लूटा हुआ धन लौटा देने की आज्ञा मांगते हैं।
अबुलआस हजरत मुहम्मद की न्यायपरायणता पर चकित हो गये।
न्याय का इतना ऊंचा आदर्श! मर्यादा का इतना महत्व! आह, नीति पर अपना सन्तान-प्रेम तक न्यौछावर कर दिया! महात्मा, तुम धन्य हो।
ऐसे ही ममता-हीन सत्पुरुषों से संसार का कल्याण होता है।
ऐसे ही नीतिपालकों के हाथों जातियां बनती हैं, सभ्यताएं परिष्कृत होती हैं।
मक्के आकर अबुलआस ने अपना हिसाब-किताब साफ किया, लोगों के माल लौटाये, ऋण चुकाये, और धन-बार त्यागकर हजरत मुहम्मत की सेवा में पहुंच गये।
जैनब की मुराद पूरी हुई।

मानसरोवर भाग- 
रात 'भक्तमाल' पढ़ते-पढ़ते न जाने कब नींद आ गई।
कैसे-कैसे महात्मा थे जिनके लिए भगवत्-प्रेम ही सब कुछ था, इसी में मग्न रहते थे।
ऐसी भक्ति बड़ी तपस्या से मिलती है।
क्या मैं वह तपस्या नहीं कर सकती? इस जीवन में और कौन-सा सुख रखा है? आभूषणों से जिसे प्रेम हो वह जाने, यहाँ तो इनको देखकर आँखे फूटती है;धन-दौलत पर जो प्राण देता हो वह जाने, यहाँ तो इसका नाम सुनकर ज्वर-सा चढ़ आता है।
कल पगली सुशीला ने कितनी उमंगों से मेरा श्रृंगार किया था, कितने प्रेम से बालों में फूल गूँथे थे।
कितना मना करती रही, न मानी।
आख़िर वही हुआ, जिसका मुझे भय था।
जितनी देर उसके साथ हँसी थी, उससे कहीं ज्यादा रोयी।
संसार में ऐसी भी कोई स्त्री है, जिसका पति उसका श्रृंगार देखकर सिर से पांव तक जल उठे? कौन ऐसी स्त्री है जो अपने पति के मुँह से ये शब्द सुने—तुम मेरा परलोक बिगाड़ोगी, और कुछ नहीं, तुम्हारे रंग-ढंग कहे देते हैं—और मनुष्य उसका दिल विष खा लेने को न चाहे।
भगवान्! संसार में ऐसे भी मनुष्य हैं।
आख़िर मैं नीचे चली गई और भक्तिमाल पढ़ने लगी।
अब वृंदावन बिहारी ही की सेवा करुँगी, उन्हीं को अपना श्रृंगार दिखाऊँगी।
वह तो देखकर न जलेंगे।
वह तो हमारे मन का हाल जानते हैं
भगवान! मैं अपने मन को कैसे समझाऊँ! तुम अंतर्यामी हो, तुम मेरे रोम-रोम का हाल जानते हो।
मैं चाहती हूँ कि उन्हें अपना इष्ट समझूँ, उनके चरणों की सेवा करुँ, उनके इशारे पर चलूँ, उन्हें मेरी किसी बात से, किसी व्यवहार से नाममात्र भी दु:ख न हो।
वह निर्दोष हैं, जो कुछ मेरे भाग्य में था वह हुआ।
न उनका दोष है, न माता-पिता का।
सारा दोष मेरे नसीबों ही का है।
लेकिन यह सब जानते हुए भी जब उन्हें आते देखती हूँ, तो मेरा दिल बैठ जाता है, मुँह पर मुर्दनी-सी छा जाती है, सिर भारी हो जाता है, जी चाहता है उनकी सूरत न देखूँ ।
बात तक करने को जी नही चाहता ।
कदाचित् शत्रु को भी देखकर किसी का मन इतना क्लांत नहीं होता होगा।
उनके आने के समय दिल में धड़कन-सी होने लगती है।
दो-एक दिन के लिए कहीं चले जाते हैं तो दिल पर से बोझ उठ जाता है।
हँसती भी हूँ, बोलती भी हूँ, जीवन में कुछ आनंद आने लगता है, लेकिन उनके आने का समाचार पाते ही फिर चारों ओर अंधकार! 
चित्त की ऐसी दशा क्यों है, यह मैं नहीं कह सकती।
मुझे तो ऐसा जान पड़ता है कि पूर्वजन्म में हम दोनों में बैर था ।
उसी बैर का बदला लेने के लिए इन्होंने मुझसे विवाह किया है ।
वही पुराने संस्कार हमारे मन में बने हुए हैं, नहीं तो वह मुझे देख-देखकर क्यों जलते और मैं उनकी सूरत से क्यों घृणा करती? विवाह करने का तो यह मतलब नहीं हुआ करता! 
मैं अपने घर इससे कहीं सुखी थी।
कदाचित् मैं जीवनपर्यन्त अपने घर आनंद से रह सकती थी।
लेकिन इस लोक-प्रथा का बुरा हो, जो अभागिन कन्याओं को किसी-न-किसी पुरुष के गले में बांध देना अनिवार्य समझती है।
वह क्या जानता है कि कितनी युवतियाँ उसके नाम को रो रही हैं, अभिलाषाओं से लहराते हुए कितने कोमल हृदय उसके पैरों तले रौंदे जा रहे हैं? युवती के लिए पति कैसी-कैसी मधुर कल्पनाओं का स्रोत्र होता है ।
पुरुष में जो उत्तम है, श्रेष्ठ है, दर्शनीय है, उसकी सजीव मूर्ति इस शब्द के ध्यान में आते ही उसकी नज़रों के सामने आकर खड़ी हो जाती है।
लेकिन मेरे लिए यह शब्द क्या है।
हृदय में उठने वाला शूल, कलेजे में खटकनेवाला कांटा, आँखो में गड़ने वाली किरकिरी, अंत:करण को बेधने वाला व्यंग बाण! 
सुशीला को हमेशा हँसते देखती हूँ।
वह कभी अपनी दरिद्रता का गिला नहीं करती।
गहने नहीं हैं, कपड़े नहीं हैं, भाड़े के नन्हे-से मकान में रहती है।
अपने हाथों घर का सारा काम-काज करती है, फिर भी उसे रोते नहीं देखती ।
अगर अपने बस की बात होती, तो आज अपने धन को उसकी दरिद्रता से बदल लेती।
अपने पतिदेव को मुस्कराते हुए घर में आते देखकर उसका सारा दु:ख-दारिद्रय छू-मंतर हो जाता है, छाती गज-भर की हो जाती है।
उसके प्रेमालिंगन में वह सुख है, जिस पर तीनों लोक का धन न्योछावर कर दूँ।
आज मुझसे ज़ब्त न हो सका।
मैंने पूछा—तुमने मुझसे किस लिए विवाह किया था? यह प्रश्न महीनों से मेरे मन में उठता था, पर मन को रोकती चली आती थी।
आज प्याला छलक पड़ा।
यह प्रश्न सुनकर कुछ बौखला-से गये, बगलें झाँकने लगे, खीसें निकालकर बोले—घर संभालने के लिए, गृहस्थी का भार उठाने के लिए, और नहीं क्या भोग-विलास के लिए? 
घरनी के बिना यह घर आपको भूत का डेरा-सा मालूम होता था।
नौकर-चाकर घर की सम्पति उड़ाये देते थे।
जो चीज़ जहाँ पड़ी रहती थी, वहीं पड़ी रहती थी।
कोई उसको देखने वाला न था।
तो अब मालूम हुआ कि मैं इस घर की चौकसी के लिए लाई गई हूँ।
मुझे इस घर की रक्षा करनी चाहिए और अपने को धन्य समझना चाहिए कि यह सारी सम्पति मेरी है।
मुख्य वस्तु सम्पत्ति है, मैं तो केवल चौकीदारिन हूँ।
ऐसे घर में आज ही आग लग जाये! अब तक तो मैं अनजाने में घर की चौकसी करती थी।
जितना वह चाहते हैं, उतना न सही, पर अपनी बुद्धि के अनुसार अवश्य करती थी।
आज से किसी चीज़ को भूलकर भी छूने की कसम खाती हूँ।
यह मैं जानती हूँ कि कोई पुरुष घर की चौकसी के लिए विवाह नहीं करता और इन महाशय ने चिढ़कर यह बात मुझसे कही।
लेकिन सुशीला ठीक कहती है, इन्हें स्त्री के बिना घर सूना लगता होगा, उसी तरह जैसे पिंज़रे में चिड़िया को न देखकर पिंज़रा सूना लगता है।
यह है हम स्त्रियों का भाग्य!
मालूम नहीं, इन्हें मुझ पर इतना संदेह क्यो होता है।
जबसे नसीब इस घर में लाया है, इन्हें बराबर संदेह-मूलक कटाक्ष करते देखती हूँ।
क्या कारण है? ज़रा बाल गुँथवाकर बैठी और यह ओंठ चबाने लगे।
कहीं जाती नहीं, कहीं आती नहीं, किसी से बोलती नहीं, फिर भी इतना संदेह! यह अपमान असह्य है।
क्या मुझे अपनी आबरु प्यारी नहीं? यह मुझे इतनी छिछोरी क्यों समझते हैं, इन्हें मुझ पर संदेह करते लज्जा भी नहीं आती? काना आदमी किसी को हँसते देखता है, तो समझता है लोग मुझी पर हँस रहे हैं।
शायद इन्हें भी यही वहम हो गया है कि मैं इन्हें चिढ़ाती हूँ।
अपने अधिकार के बाहर कोई काम कर बैठने से कदाचित् हमारे चित्त की यही वृत्ति हो जाती है।
भिक्षुक राजा की गद्दी पर बैठकर चैन की नींद नहीं सो सकता।
उसे अपने चारों तरफ शत्रु-ही-शत्रु दिखाई देंगे।
मैं समझती हूँ, सभी शादी करने वाले बुड्ढ़ों का यही हाल है।
आज सुशीला के कहने से मैं ठाकुर जी की झाँकी देखने जा रही थी।
अब यह साधारण बुद्धि का आदमी भी समझ सकता है कि फ़ुहड़ बहू बनकर बाहर निकलना अपनी हँसी उड़ाना है, लेकिन आप उसी वक्त न जाने किधर से टपक पड़े और मेरी ओर तिरस्कारपूर्ण नेत्रों से देखकर बोले—कहाँ की तैयारी है?
मैंने कह दिया—ज़रा ठाकुरजी की झाँकी देखने जाती हूँ।
इतना सुनते ही त्योरियां चढ़ाकर बोले—तुम्हारे जाने की कुछ जरुरत नहीं।
जो अपने पति की सेवा नहीं कर सकती, उसे देवताओं के दर्शन से पुण्य के बदले पाप होता है।
मुझसे उड़ने चली हो ।
मैं औरतों की नस-नस पहचानता हूँ।
ऐसा क्रोध आया कि बस अब क्या कहूँ।
उसी दम कपड़े बदल डाले और प्रण कर लिया कि अब कभी दर्शन करने न जाऊँगी।
इस अविश्वास का भी कुछ ठिकाना है! न जाने क्या सोचकर रुक गई।
उनकी बात का जवाब तो यही था कि उसी क्षण घर से चल खड़ी होती, फिर देखती मेरा क्या कर लेते।
इन्हें मेरा उदास और विमन रहने पर आश्चर्य होता है।
मुझे मन में कृतघ्न समझते हैं।
अपनी समझ में इन्होंने मेरे साथ विवाह करके शायद मुझ पर बड़ा एहसान किया है।
इतनी बड़ी जायदाद और विशाल सम्पत्ति की स्वामिनी होकर मुझे फूले न समाना चाहिए था, आठों पहर इनका यशगान करते रहना चाहिये था।
मैं यह सब कुछ न करके उलटे और मुँह लटकाए रहती हूँ।
कभी-कभी मुझे बेचारे पर दया आती है।
यह नहीं समझते कि नारी-जीवन में कोई ऐसी वस्तु भी है, जिसे खोकर उसकी आँखों में स्वर्ग भी नरक-तुल्य हो जाता है।
तीन दिन से बीमार हैं।
डाक्टर कहते हैं, बचने की कोई आशा नहीं, निमोनिया हो गया है।
पर मुझे न जाने क्यों इसका गम नहीं है।
मैं इतनी वज्र-हृदया कभी न थी।
न जाने वह मेरी कोमलता कहाँ चली गई।
किसी बीमार की सूरत देखकर मेरा हृदय करुणा से चंचल हो जाता था, मैं किसी का रोना नहीं सुन सकती थी।
वही मैं हूँ कि आज तीन दिन से उन्हें बगल के कमरे में पड़े कराहते सुनती हूँ और एक बार भी उन्हें देखने न गई, आँखो में आँसू आने का जिक्र ही क्या? मुझे ऐसा मालूम होता है, इनसे मेरा कोई नाता ही नहीं।
मुझे चाहे कोई पिशाचनी कहे, चाहे कुलटा, पर मुझे तो यह कहने में लेशमात्र भी संकोच नहीं है कि इनकी बीमारी से मुझे एक प्रकार का ईर्ष्यामय आनंद आ रहा है।
इन्होंने मुझे यहाँ कारावास दे रखा था—मैं इसे विवाह का पवित्र नाम नहीं देना चाहती---यह कारावास ही है।
मैं इतनी उदार नहीं हूँ कि जिसने मुझे कैद मे डाल रखा हो, उसकी पूजा करुं, जो मुझे लात से मारे, उसके पैरों को चूमूँ।
मुझे तो मालूम हो रहा है, ईश्वर इन्हें इस पाप का दण्ड दे रहे हैं।
मै निस्संकोच होकर कहती हूँ कि मेरा इनसे विवाह नहीं हुआ है।
स्त्री किसी के गले बांध दिये जाने से ही उसकी विवाहिता नहीं हो जाती।
वही संयोग विवाह का पद पा सकता है, जिसमे कम-से-कम एक बार तो हृदय प्रेम से पुलकित हो जाये! सुनती हूँ, महाशय अपने कमरे में पड़े-पड़े मुझे कोसा करते हैं, अपनी बीमारी का सारा बुखार मुझ पर निकालते हैं, लेकिन यहाँ इसकी परवाह नहीं।
जिसका जी चाहे जायदाद ले, धन ले, मुझे इसकी जरुरत नहीं!
आज तीन महीने हुए, मैं विधवा हो गई।
कम-से-कम लोग यही कहते हैं।
जिसका जो जी चाहे कहे, पर मैं अपने को जो कुछ समझती हूँ, वह समझती हूँ।
मैंने चूड़ियाँ नहीं तोड़ीं, क्यों तोड़ूँ? माँग में सिंदूर पहले भी न डालती थी, अब भी नहीं डालती।
बूढ़े बाबा का क्रिया-कर्म उनके सुपुत्र ने किया, मैं पास न फटकी।
घर में मुझ पर मनमानी आलोचनाएं होती हैं, कोई मेरे गुँथे हुए बालों को देखकर नाक सिकोड़ता हैं, कोई मेरे आभूषणों पर आँख मटकाता है, यहाँ इसकी चिंता नहीं।
इन्हें चिढ़ाने को मैं भी रंग-बिरंगी साड़ियाँ पहनती हूँ, और भी बनती-संवरती हूँ, मुझे जरा भी दु:ख नहीं हैं।
मैं तो कैद से छूट गई।
इधर कई दिन बाद सुशीला के घर गई।
छोटा-सा मकान है, कोई सजावट न सामान, चारपाइयां तक नहीं, पर सुशीला कितने आनंद से रहती है।
उसका उल्लास देखकर मेरे मन में भी भांति-भांति की कल्पनाएं उठने लगती हैं-उन्हें कुत्सित क्यों कहूँ, जब मेरा मन उन्हें कुत्सित नहीं समझता ।
इनके जीवन में कितना उत्साह है।
आँखे मुस्कराती रहती हैं, ओठों पर मधुर हास्य खेलता रहता है, बातों में प्रेम का स्रोत बहता हुआ जान पड़ता है।
इस आनंद से, चाहे वह कितना ही क्षणिक हो, जीवन सफल हो जाता है।
फिर उसे भूल नहीं सकता, उसकी स्मृति अंत तक के लिए काफी हो जाती है, इस मिज़राब की चोट हृदय के तारों को अन्नतकाल तक मधुर स्वरों से कम्पित रख सकती है।
एक दिन मैने सुशीला से कहा--अगर तेरे पतिदेव कहीं परदेश चले जायें, तो तू रोते-रोते मर जायेगी?
सुशीला गंभीर भाव से बोली—नहीं बहन, मरुँगी नहीं , उनकी याद मुझे सदैव प्रफुल्लित करती रहेगी, चाहे उन्हें परदेश में बरसों लग जाएं।
मैं यही प्रेम चाहती हूँ।
इसी चोट के लिए मेरा मन तड़पता रहता है।
मैं भी ऐसी ही स्मृति चाहती हूँ, जिससे दिल के तार सदैव बजते रहें, जिसका नशा नित्य छाया रहे।
रात रोते-रोते हिचकियां बंध गई।
न-जाने क्यों दिल भर-भर आता था।
अपना जीवन सामने एक बीहड़ मैदान की भांति फैला हुआ मालूम होता था, जहाँ बगुलों के सिवा हरियाली का नाम नहीं।
घर फाड़े खाता था, चित्त ऐसा चंचल हो रहा था कि कहीं उड़ जाऊं।
आजकल भक्ति के ग्रंथो की ओर ताकने को जी नहीं चाहता, कहीं सैर करने जाने की इच्छा नहीं होती।
क्या चाहती हूँ, यह मैं स्वयं नहीं जानती।
लेकिन मैं जो नहीं जानती, वह मेरा एक-एक रोम जानता है।
मैं अपनी भावनाओं को संजीव मूर्ति हूँ, मेरा एक-एक अंग मेरी आंतरिक वेदना का आर्तनाद हो रहा है।
मेरे चित्त की चंचलता उस अंतिम दशा को पहुँच गई है, जब मनुष्य को निंदा की न लज्जा रहती है और न भय।
जिन लोभी, स्वार्थी माता-पिता ने मुझे कुएं में ढकेला, जिस पाषाण-हृदय प्राणी ने मेरी मांग में सिंदूर डालने का स्वांग किया, उनके प्रति मेरे मन में बार-बार दुष्कामनाएं उठती हैं।
मैं उन्हें लज्जित करना चाहती हूँ।
मैं अपने मुँह में कालिख लगा कर उनके मुख में कालिख लगाना चाहती हूँ।
मैं अपने प्राण देकर उन्हें प्राणदण्ड दिलाना चाहती हूँ।
मेरा नारीत्व लुप्त हो गया है, मेरे हृदय में प्रचण्ड ज्वाला उठी हुई है।
घर के सारे आदमी सो रहे है थे।
मैं चुपके से नीचे उतरी, द्वार खोला और घर से निकली, जैसे कोई प्राणी गर्मी से व्याकुल होकर घर से निकले और किसी खुली हुई जगह की ओर दौड़े।
उस मकान में मेरा दम घुट रहा था।
सड़क पर सन्नाटा था।
दुकानें बंद हो चुकी थी।
सहसा एक बुढिया आती हुई दिखायी दी।
मैं डरी कि कहीं चुड़ैल न हो।
बुढिया ने मेरे समीप आकर मुझे सिर से पांव तक देखा और बोली--किसकी राह देख रही हो? 
मैंने चिढ़ कर कहा--मौत की!
बुढ़िया--तुम्हारे नसीबों में तो अभी जिन्दगी के बड़े-बड़े सुख भोगने लिखे हैं।
अंधेरी रात गुजर गई, आसमान पर सुबह की रोशनी नज़र आ रही है।
मैंने हँसकर कहा--अंधेरे में भी तुम्हारी आँखे इतनी तेज हैं कि नसीबों की लिखावट पढ़ लेती हैं?
बुढ़िया--आँखो से नहीं पढती बेटी, अक्ल से पढ़ती हूँ।
धूप में चूँड़े नहीं सफेद किये हैं।
तुम्हारे बुरे दिन गये और अच्छे दिन आ रहे हैं।
हँसो मत बेटी, यही काम करते इतनी उम्र गुजर गई।
इसी बुढ़िया की बदौलत जो नदी में कूदने जा रही थीं, वे आज फूलों की सेज पर सो रही है, जो जहर का प्याला पीने को तैयार थीं, वे आज दूध की कुल्लियाँ कर रही हैं।
इसीलिए इतनी रात गये निकलती हूँ कि अपने हाथों किसी अभागिन का उद्धार हो सके, तो करुँ।
किसी से कुछ नहीं माँगती, भगवान् का दिया सब कुछ घर में है, केवल यही इच्छा है अपने से जहाँ तक हो सके, दूसरों का उपकार करूँ।
जिन्हें धन की इच्छा है, उन्हें धन, जिन्हे संतान की इच्छा है, उन्हें संतान, बस और क्या कहूँ, वह मंत्र बता देती हूँ कि जिसकी जो इच्छा हो, वह पूरी हो जाये।
मैंने कहा--मुझे न धन चाहिए, न संतान।
मेरी मनोकामना तुम्हारे बस की बात नहीं है।
बुढ़िया हँसी--बेटी, जो तुम चाहती हो, वह मै जानती हूँ।
तुम वह चीज़ चाहती हो, जो संसार में होते हुए स्वर्ग की है, जो देवताओं के वरदान से भी ज्यादा आनंदप्रद है, जो आकाश-कुसुम है, गूलर का फूल है और अमावसा का चाँद है।
लेकिन मेरे मंत्र में वह शक्ति है, जो भाग्य को भी संवार सकती है।
तुम प्रेम की प्यासी हो।
मैं तुम्हे उस नाव पर बैठा सकती हूँ, जो प्रेम के सागर में, प्रेम की तंरगों पर क्रीड़ा करती हुई तुम्हें पार उतार दे।
मैंने उत्कंठित होकर पूछा—माता, तुम्हारा घर कहाँ है ?
बुढ़िया--बहुत नजदीक है बेटी।
तुम चलो तो मैं अपनी आँखों पर बैठाकर ले चलूँ।
मुझे ऐसा मालूम हुआ कि यह कोई आकाश की देवी है।
उसके पीछ-पीछे चल पड़ी।
आह! वह बुढ़िया, जिसे मैं आकाश की देवी समझती थी, नरक की डाइन निकली।
मेरा सर्वनाश हो गया।
मैं अमृत खोजती थी, विष मिला ।
निर्मल स्वच्छ प्रेम की प्यासी थी, गंदे विषाक्त नाले में गिर पड़ी ।
वह वस्तु न मिलनी थी, न मिली।
मैं सुशीला का–सा सुख चाहती थी, कुलटाओं की विषय-वासना नहीं।
लेकिन जीवन-पथ में एक बार उलटी राह चलकर फिर सीधे मार्ग पर आना कठिन है।
लेकिन मेरे अध:पतन का अपराध मेरे सिर नहीं।
मेरे माता-पिता और उस बूढ़े पर है जो मेरा स्वामी बनना चाहता था।
मैं यह पंक्तियां न लिखतीं, लेकिन इस विचार से लिख रही हूँ कि मेरी आत्म-कथा पढ़कर लोगों की आँखें खुलें।
मैं फिर कहती हूँ, अब भी अपनी बालिकाओं के लिए मत देखो धन, मत देखो ज़ायदाद, मत देखो कुलीनता, केवल वर देखो।
अगर उसके लिए जोड़ का वर नहीं पा सकते, तो लड़की को क्वाँरी रख छोड़ो, जहर दे कर मार डालो, गला घोंट डालो, पर किसी बूढ़े खूसट से मत ब्याहो।
स्त्री सब कुछ सह सकती है, दारुण-से-दारुण दु:ख, बड़े-से-बड़ा संकट, अगर नहीं सह सकती, तो अपने यौवन-काल की उंमगो का कुचला जाना।
रही मैं, मेरे लिए अब इस जीवन में कोई आशा नहीं ।
इस अधम दशा को भी उस दशा में न बदलूँगी, जिससे निकलकर आयी हूँ।

मानसरोवर भाग- 
बाज आदमी अपनी स्त्री से इसलिए नाराज रहते हैं कि उसके लड़कियाँ ही क्यों होती हैं, लड़के क्यों नहीं होते।
जानते हैं कि इनमें स्त्री का दोष नहीं है, या है तो उतना ही जितना मेरा, फिर भी जब देखिए स्त्री से रूठे रहते हैं, उसे अभागिनी कहते हैं और सदैव उसका दिल दुखाया करते हैं।
निरुपमा उन्हीं अभागिनी स्त्रियों में थी और घमंडीलाल त्रिपाठी उन्हीं अत्याचारी पुरुषों में।
निरुपमा के तीन बेटियाँ लगातार हुई थीं और वह सारे घर की निगाहों से गिर गयी थी।
सास-ससुर की अप्रसन्नता की तो उसे विशेष चिंता न थी, वे पुराने जमाने के लोग थे, जब लड़कियाँ गरदन का बोझ और पूर्वजन्मों का पाप समझी जाती थीं।
हाँ, उसे दुःख अपने पतिदेव की अप्रसन्नता का था जो पढ़े-लिखे आदमी होकर भी उसे जली-कटी सुनाते रहते थे।
प्यार करना तो दूर रहा, निरुपमा से सीधे मुँह बात न करते, कई-कई दिनों तक घर ही में न आते और आते भी तो कुछ इस तरह खिंचे-तने हुए रहते कि निरुपमा थर-थर काँपती रहती थी, कहीं गरज न उठें।
घर में धन का अभाव न था; पर निरुपमा को कभी यह साहस न होता था कि किसी सामान्य वस्तु की इच्छा भी प्रकट कर सके।
वह समझती थी, मैं यथार्थ में अभागिन हूँ, नहीं तो क्या भगवान् मेरी कोख में लड़कियाँ ही रचते।
पति की एक मृदु मुस्कान के लिए, एक मीठी बात के लिए उसका हृदय तड़पकर रह जाता था।
यहाँ तक कि वह अपनी लड़कियों को प्यार करते हुए सकुचाती थी कि लोग कहेंगे, पीतल की नथ पर इतना गुमान करती है।
जब त्रिपाठीजी के घर में आने का समय होता तो किसी-न-किसी बहाने से वह लड़कियों को उनकी आँखों से दूर कर देती थी।
सबसे बड़ी विपत्ति यह थी कि त्रिपाठीजी ने धमकी दी थी कि अबकी कन्या हुई तो घर छोड़कर निकल जाऊँगा, इस नरक में क्षण-भर भी न ठहरूँगा।
निरुपमा को वह चिंता और भी खाये जाती थी।
वह मंगल का व्रत रखती थी, रविवार, निर्जला एकादसी और न जाने कितने व्रत करती थी।
स्नान-पूजा तो नित्य का नियम था; पर किसी अनुष्ठान से मनोकामना न पूरी होती थी।
नित्य अवहेलना, तिरस्कार, उपेक्षा, अपमान सहते-सहते उसका चित्त संसार से विरक्त हो जाता था।
जहाँ कान एक मीठी बात के लिए, आँखें एक प्रेम-दृष्टि के लिए, हृदय एक आलिंगन के लिए तरस कर रह जाये, घर में अपनी कोई बात न पूछे, वहाँ जीवन से क्यों न अरुचि हो जाय ?
एक दिन घोर निराशा की दशा में उसने अपनी बड़ी भावज को एक पत्र लिखा।
एक-एक अक्षर से असह्य वेदना टपक रही थी।
भावज ने उत्तर दिया- तुम्हारे भैया जल्द तुम्हें विदा कराने जायँगे।
यहाँ आजकल एक सच्चे महात्मा आये हुए हैं जिनका आशीर्वाद कभी निष्फल नहीं जाता।
यहाँ कई संतानहीन स्त्रियाँ उनके आशीर्वाद से पुत्रवती हो गयीं।
पूर्ण आशा है कि तुम्हें भी उनका आशीर्वाद कल्याणकारी होगा।
निरुपमा ने यह पत्र पति को दिखाया।
त्रिपाठीजी उदासीन भाव से बोले- सृष्टि-रचना महात्माओं के हाथ का काम नहीं, ईश्वर का काम है।
निरुपमा- हाँ, लेकिन महात्माओं में भी तो कुछ सिद्धि होती है।
घमंडीलाल- हाँ होती है, पर ऐसे महात्माओं के दर्शन दुर्लभ हैं।
निरुपमा- मैं तो इस महात्मा के दर्शन करूँगी।
घमंडीलाल- चली जाना।
निरुपमा- जब बाँझिनों के लड़के हुए तो मैं क्या उनसे भी गयी-गुजरी हूँ ?
घमंडीलाल- कह तो दिया भाई चली जाना।
यह करके भी देख लो।
मुझे तो ऐसा मालूम होता है, पुत्र का मुख देखना हमारे भाग्य में ही नहीं है।
कई दिन बाद निरुपमा अपने भाई के साथ मैके गयी।
तीनों पुत्रियाँ भी साथ थीं।
भाभी ने उन्हें प्रेम से गले लगाकर कहा, तुम्हारे घर के आदमी बड़े निर्दयी हैं।
ऐसी गुलाब के फूलों की-सी लड़कियाँ पाकर भी तकदीर को रोते हैं।
ये तुम्हें भारी हों तो मुझे दे दो।
जब ननद और भावज भोजन करके लेटीं तो निरुपमा ने पूछा- वह महात्मा कहाँ रहते हैं ?
भावज- ऐसी जल्दी क्या है, बता दूँगी।
निरुपमा- है नगीच ही न ?
भावज- बहुत नगीच।
जब कहोगी, उन्हें बुला दूँगी।
निरुपमा- तो क्या तुम लोगों पर बहुत प्रसन्न हैं क्या ?
भावज- दोनों वक्त यहीं भोजन करते हैं।
यहीं रहते हैं।
निरुपमा- जब घर ही में वैद्य तो मरिये क्यों ? आज मुझे उनके दर्शन करा देना।
भावज- भेंट क्या दोगी ?
निरुपमा- मैं किस लायक हूँ ?
भावज- अपनी सबसे छोटी लड़की दे देना।
निरुपमा- चलो, गाली देती हो।
भावज- अच्छा यह न सही, एक बार उन्हें प्रेमालिंगन करने देना।
निरुपमा- भाभी, मुझसे ऐसी हँसी करोगी तो मैं चली जाऊँगी।
भावज- वह महात्मा बड़े रसिया हैं।
निरुपमा- तो चूल्हे में जायँ।
कोई दुष्ट होगा।
भावज- उनका आशीर्वाद तो इसी शर्त पर मिलेगा।
वह और कोई भेंट स्वीकार ही नहीं करते।
निरुपमा- तुम तो यों बातें कर रही हो मानो उनकी प्रतिनिधि हो।
भावज- हाँ, वह यह सब विषय मेरे ही द्वारा तय किया करते हैं।
मैं भेंट लेती हूँ।
मैं ही आशीर्वाद देती हूँ, मैं ही उनके हितार्थ भोजन कर लेती हूँ।
निरुपमा- तो यह कहो कि तुमने मुझे बुलाने के लिए यह हीला निकाला है।
भावज- नहीं, उनके साथ ही तुम्हें कुछ ऐसे गुर बता दूँगी जिससे तुम अपने घर आराम से रहो।
इसके बाद दोनों सखियों में कानाफूसी होने लगी।
जब भावज चुप हुई तो निरुपमा बोली- और जो कहीं फिर कन्या हुई तो ?
भावज- तो क्या ? कुछ दिन तो शांति और सुख से जीवन कटेगा।
यह दिन तो कोई लौटा न लेगा।
पुत्र हुआ तो कहना ही क्या, पुत्री हुई तो फिर कोई नयी युक्ति निकाली जायगी।
तुम्हारे घर के जैसे अक्ल के दुश्मनों के साथ ऐसी ही चालें चलने में गुजारा है।
निरुपमा- मुझे तो संकोच मालूम होता है।
भावज- त्रिपाठीजी को दो-चार दिन में पत्र लिख देना कि महात्मा जी के दर्शन हुए और उन्होंने मुझे वरदान दिया है।
ईश्वर ने चाहा तो उसी दिन से तुम्हारी मान-प्रतिष्ठा होने लगेगी।
घमंडी दौड़े हुए आयेंगे और तुम्हारे ऊपर प्राण निछावर करेंगे।
कम-से-कम साल-भर तो चैन की वंशी बजाना।
इसके बाद देखी जायगी।
निरुपमा- पति से कपट करूँ तो पाप न लगेगा ?
भावज- ऐसे स्वार्थियों से कपट करना पुण्य है।
तीन-चार महीने के बाद निरुपमा अपने घर आयी।
घमंडीलाल उसे विदा कराने गये थे।
सरहज ने महात्माजी का रंग और भी चोखा कर दिया।
बोली- ऐसा तो किसी को देखा नहीं कि इन महात्माजी ने वरदान दिया हो और वह पूरा न हो गया हो।
हाँ, जिसका भाग्य ही फूट जाय उसे कोई क्या कर सकता है।
घमंडीलाल प्रत्यक्ष तो वरदान और आशीर्वाद की उपेक्षा ही करते रहे, इन बातों पर विश्वास करना आजकल संकोचजनक मालूम होता है; पर उनके दिल पर असर जरूर हुआ।
निरुपमा की खातिरदारियाँ होनी शुरू हुईं।
जब वह गर्भवती हुई तो सबके दिलों में नयी-नयी आशाएँ हिलोरें लेने लगीं।
सास जो उठते गाली और बैठते व्यंग्य से बातें करती थी अब उसे पान की तरह फेरती- बेटी, तुम रहने दो, मैं ही रसोई बना लूँगी, तुम्हारा सिर दुखने लगेगा।
कभी निरुपमा कलसे का पानी या कोई चारपाई उठाने लगती तो सास दौड़ती- बहू, रहने दो, मैं आती हूँ, तुम कोई भारी चीज मत उठाया करो।
लड़कियों की बात और होती है, उन पर किसी बात का असर नहीं होता, लड़के तो गर्भ ही में मान करने लगते हैं।
अब निरुपमा के लिए दूध का उठौना किया गया, जिससे बालक पुष्ट और गोरा हो।
घमंडीलाल वस्त्रभूषणों पर उतारू हो गये।
हर महीने एक-न-एक नयी चीज लाते।
निरुपमा का जीवन इतना सुखमय कभी न था।
उस समय भी नहीं जब नवेली वधू थी।
महीने गुजरने लगे।
निरुपमा को अनुभूत लक्षणों से विदित होने लगा कि यह कन्या ही है; पर वह इस भेद को गुप्त रखती थी।
सोचती, सावन की धूप है, इसका क्या भरोसा जितनी चीज धूप में सुखानी हो सुखा लो, फिर तो घटा छायेगी ही।
बात-बात पर बिगड़ती।
वह कभी इतनी मानशीला न थी।
पर घर में कोई चूँ तक न करता कि कहीं बहू का दिल न दुखे, नहीं बालक को कष्ट होगा।
कभी-कभी निरुपमा केवल घरवालों को जलाने के लिए अनुष्ठान करती, उसे उन्हें जलाने में मजा आता था।
वह सोचती, तुम स्वार्थियों को जितना जलाऊँ उतना अच्छा ! तुम मेरा आदर इसलिए करते हो न कि मैं बच्चा जनूँगी जो तुम्हारे कुल का नाम चलायेगा।
मैं कुछ नहीं हूँ, बालक ही सब-कुछ है।
मेरा अपना कोई महत्त्व नहीं, जो कुछ है वह बालक के नाते।
यह मेरे पति हैं ! पहले इन्हें मुझसे कितना प्रेम था, तब इतने संसार-लोलुप न हुए थे।
अब इनका प्रेम केवल स्वार्थ का स्वाँग है।
मैं भी पशु हूँ जिसे दूध के लिए चारा-पानी दिया जाता है।
खैर, यही सही, इस वक्त तो तुम मेरे काबू में आये हो ! जितने गहने बन सकें बनवा लूँ, इन्हें तो छीन न लोगे।
इस तरह दस महीने पूरे हो गये।
निरुपमा की दोनों ननदें ससुराल से बुलायी गयीं।
बच्चे के लिए पहले ही से सोने के गहने बनवा लिये गये, दूध के लिए एक सुन्दर दुधार गाय मोल ले ली गयी, घमंडीलाल उसे हवा खिलाने को एक छोटी-सी सेजगाड़ी लाये।
जिस दिन निरुपमा को प्रसव-वेदना होने लगी, द्वार पर पंडितजी मुहूर्त देखने के लिए बुलाये गये।
एक मीरशिकार बंदूक छोड़ने को बुलाया गया, गायनें मंगल-गान के लिए बटोर ली गयीं।
घर में तिल-तिल पर खबर मँगायी जाती थी, क्या हुआ ? लेडी डॉक्टर भी बुलायी गयी।
बाजेवाले हुक्म के इंतजार में बैठे थे।
पामर भी अपनी सारंगी लिये 'जच्चा मान करे नंदलाल सों' की तान सुनाने को तैयार बैठा था।
सारी तैयारियाँ, सारी आशाएँ, सारा उत्साह, सारा समारोह एक ही शब्द पर अवलम्बित था।
ज्यों-ज्यों देर होती थी लोगों में उत्सुकता बढ़ती जाती थी।
घमंडीलाल अपने मनोभावों को छिपाने के लिए एक समाचार-पत्र देख रहे थे, मानो उन्हें लड़का या लड़की दोनों ही बराबर हैं।
मगर उनके बूढ़े पिताजी इतने सावधान न थे।
उनकी बाछें खिली जाती थीं, हँस-हँसकर सबसे बात कर रहे थे और पैसों की एक थैली को बार-बार उछालते थे।
मीरशिकार ने कहा- मालिक से अबकी पगड़ी दुपट्टा लूँगा।
पिताजी ने खिलकर कहा- अबे कितनी पगड़ियाँ लेगा ? इतनी बेभाव की दूँगा कि सर के बाल गंजे हो जायँगे।
पामर बोला- सरकार से अबकी कुछ जीविका लूँ।
पिताजी खिलकर बोले- अबे कितनी खायेगा; खिला-खिलाकर पेट फाड़ दूँगा।
सहसा महरी घर में से निकली।
कुछ घबरायी-सी थी।
वह अभी कुछ बोलने भी न पायी थी कि मीरशिकार ने बन्दूक फैर कर ही तो दी।
बन्दूक छूटनी थी कि रोशनचौकी की तान भी छिड़ गयी, पामर भी कमर कसकर नाचने को खड़ा हो गया।
महरी- अरे तुम सब-के-सब भंग खा गये हो क्या ?
मीरशिकार- क्या हुआ क्या ?
महरी- हुआ क्या, लड़की ही तो फिर हुई है।
पिताजी- लड़की हुई है ?
यह कहते-कहते वह कमर थामकर बैठ गये मानो वज्र गिर पड़ा।
घमंडीलाल कमरे से निकल आये और बोले- जाकर लेडी डॉक्टर से तो पूछ।
अच्छी तरह देख ले।
देखा न सुना, चल खड़ी हुई।
महरी- बाबूजी, मैंने तो आँखों देखा है !
घमंडीलाल- कन्या ही है ?
पिता- हमारी तकदीर ही ऐसी है बेटा ! जाओ रे सब-के-सब ! तुम सभी के भाग्य में कुछ पाना न लिखा था तो कहाँ से पाते।
भाग जाओ।
सैकड़ों रुपये पर पानी फिर गया, सारी तैयारी मिट्टी में मिल गयी।
घमंडीलाल- इस महात्मा से पूछना चाहिए।
मैं आज डाक से जरा बचा कर खबर लेता हूँ।
पिता- धूर्त है, धूर्त !
घमंडीलाल- मैं उसकी सारी धूर्तता निकाल दूँगा।
मारे डंडों के खोपड़ी न तोड़ दूँ तो कहिएगा।
चांडाल कहीं का ! उसके कारण मेरे सैकड़ों रुपये पर पानी फिर गया।
यह सेजगाड़ी, यह गाय, यह पलना, यह सोने के गहने किसके सिर पटकूँ।
ऐसे ही उसने कितनों ही को ठगा होगा।
एक दफा बचा की मरम्मत हो जाती तो ठीक हो जाते।
पिताजी- बेटा, उसका दोष नहीं, अपने भाग्य का दोष है।
घमंडीलाल- उसने क्यों कहा ऐसा नहीं होगा।
औरतों से इस पाखंड के लिए कितने ही रुपये ऐंठे होंगे।
वह सब उन्हें उगलना पड़ेगा, नहीं तो पुलिस में रपट कर दूँगा।
कानून में पाखंड का भी तो दंड है।
मैं पहले ही चौंका था कि हो न हो पाखंडी है; लेकिन मेरी सरहज ने धोखा दिया, नहीं तो मैं ऐसे पाजियों के पंजे में कब आनेवाला था।
एक ही सुअर है।
पिताजी- बेटा, सब्र करो।
ईश्वर को जो कुछ मंजूर था, वह हुआ।
लड़का-लड़की दोनों ही ईश्वर की देन हैं, जहाँ तीन हैं वहाँ एक और सही।
पिता और पुत्र में तो यह बातें होती रहीं।
पामर, मीरशिकार आदि ने अपने-अपने डंडे सँभाले और अपनी राह चले।
घर में मातम-सा छा गया, लेडी डॉक्टर भी विदा कर दी गयी, सौर में जच्चा और दाई के सिवा कोई न रहा।
वृद्धा माता तो इतनी हताश हुई कि उसी वक्त अटवास-खटवास लेकर पड़ रही।
जब बच्चे की बरही हो गयी तो घमंडीलाल स्त्री के पास गये और सरोष भाव से बोले- फिर लड़की हो गयी !
निरुपमा- क्या करूँ, मेरा क्या बस ?
घमंडीलाल- उस पापी धूर्त ने बड़ा चकमा दिया।
निरुपमा- अब क्या कहूँ, मेरे भाग्य ही में न होगा, नहीं तो वहाँ कितनी ही औरतें बाबाजी को रात-दिन घेरे रहती थीं।
वह किसी से कुछ लेते तो कहती कि धूर्त हैं, कसम ले लो जो मैंने एक कौड़ी भी उन्हें दी हो।
घमंडीलाल- उसने लिया या न लिया, यहाँ तो दिवाला निकल गया।
मालूम हो गया तकदीर में पुत्र नहीं लिखा है।
कुल का नाम डूबना ही है तो क्या आज डूबा, क्या दस साल बाद डूबा।
अब कहीं चला जाऊँगा, गृहस्थी में कौन-सा सुख रखा है।
वह बहुत देर तक खड़े-खड़े अपने भाग्य को रोते रहे; पर निरुपमा ने सिर तक न उठाया।
निरुपमा के सिर फिर वही विपत्ति आ पड़ी, फिर वही ताने, वही अपमान, वही अनादर, वही छीछालेदर, किसी को चिंता न रहती कि खाती-पीती है या नहीं, अच्छी है या बीमार है, दुखी है या सुखी।
घमंडीलाल यद्यपि कहीं न गये, पर निरुपमा को यह धमकी प्रायः नित्य ही मिलती रहती थी।
कई महीने यों ही गुजर गये तो निरुपमा ने फिर भावज को लिखा कि तुमने और भी मुझे विपत्ति में डाल दिया।
इससे तो पहले ही भली थी।
अब तो कोई बात भी नहीं पूछता कि मरती है या जीती है।
अगर यही दशा रही तो स्वामी जी चाहे संन्यास लें या न लें, लेकिन मैं संसार को अवश्य त्याग दूँगी।
भाभी यह पत्र पाकर परिस्थिति समझ गयी।
अबकी उसने निरुपमा को बुलाया नहीं, जानती थी कि लोग विदा ही न करेंगे, पति को लेकर स्वयं आ पहुँची।
उसका नाम सुकेशी था।
बड़ी मिलनसार, चतुर, विनोदशील स्त्री थी।
आते ही आते निरुपमा की गोद में कन्या देखी तो बोली- अरे यह क्या ?
सास- भाग्य है और क्या !
सुकेशी- भाग्य कैसा ? इसने महात्माजी की बातें भुला दी होंगी।
ऐसा तो हो ही नहीं सकता कि वह मुँह से जो कुछ कह दें, वह न हो।
क्यों जी, तुमने मंगल का व्रत रखा ?
निरुपमा- बराबर, एक व्रत भी न छोड़ा।
सुकेशी- पाँच ब्राह्मणों को मंगल के दिन भोजन कराती रहीं ?
निरुपमा- यह तो उन्होंने नहीं कहा था।
सुकेशी- तुम्हारा सिर, मुझे खूब याद है, मेरे सामने उन्होंने बहुत जोर देकर कहा था।
तुमने सोचा होगा, ब्राह्मणों को भोजन कराने से क्या होता है।
यह न समझा कि कोई अनुष्ठान सफल नहीं होता जब तक विधिवत् उसका पालन न किया जाय।
सास- इसने कभी इसकी चर्चा ही नहीं की; नहीं, पाँच क्या दस ब्राह्मणों को जिमा देती।
तुम्हारे धर्म से कुछ कमी नहीं है।
सुकेशी- कुछ नहीं, भूल हो गयी और क्या।
रानी, बेटे का मुँह यों देखना नसीब नहीं होता।
बड़े-बड़े जप-तप करने पड़ते हैं, तुम मंगल के एक व्रत ही से घबरा गयीं ?
सास- अभागिनी है और क्या ?
घमंडीलाल- ऐसी कौन-सी बड़ी बातें थीं, जो याद न रहीं ? वह खुद हम लोगों को जलाना चाहती है।
सास- वही तो कहूँ कि महात्मा की बात कैसे निष्फल हुई।
यहाँ सात बरसों तक 'तुलसी माई' को दिया चढ़ाया, जब जा के बच्चे का जन्म हुआ।
घमंडीलाल- इन्होंने समझा था दाल-भात का कौर है !
सुकेशी- खैर, अब जो हुआ, सो हुआ कल मंगल है, फिर व्रत रखो और अबकी सात ब्राह्मणों को जिमाओ।
देखें, कैसे महात्माजी की बात नहीं पूरी होती।
घमंडीलाल- व्यर्थ है, इनके किये कुछ न होगा।
सुकेशी- बाबूजी, आप विद्वान् समझदार होकर इतना दिल छोटा करते हैं।
अभी आपकी उम्र ही क्या है।
कितने पुत्र लीजिएगा ? नाकों दम न हो जाय तो कहिएगा।
सास- बेटी, दूध-पूत से भी किसी का मन भरा है ?
सुकेशी- ईश्वर ने चाहा तो आप लोगों का मन भर जायगा।
मेरा तो भर गया।
घमंडीलाल- सुनती हो महारानी, अबकी कोई गोलमाल मत करना।
अपनी भाभी से सब ब्योरा अच्छी तरह पूछ लेना।
सुकेशी- आप निश्चिंत रहें, मैं याद करा दूँगी; क्या भोजन करना होगा, कैसे रहना होगा, कैसे स्नान करना होगा, यह सब लिखा दूँगी और अम्माँजी, आज के अठारह मास बाद आपसे कोई भारी इनाम लूँगी।
सुकेशी एक सप्ताह यहाँ रही और निरुपमा को खूब लिखा-पढ़ाकर चली गयी।
निरुपमा का इकबाल फिर चमका, घमंडीलाल अबकी इतने आश्वासित हुए कि भविष्य ने भूत को भुला दिया।
निरुपमा फिर बाँदी से रानी हुई, सास फिर उसे पान की भाँति फेरने लगी, लोग उसका मुँह जोहने लगे।
दिन गुजरने लगे, निरुपमा कभी कहती अम्माँजी, आज मैंने स्वप्न देखा कि एक वृद्धा स्त्री ने आकर मुझे पुकारा और एक नारियल देकर बोली- यह तुम्हें दिये जाती हूँ; कभी कहती, अम्माँजी, अबकी न जाने क्यों मेरे दिल में बड़ी-बड़ी उमंगें पैदा हो रही हैं, जी चाहता है खूब गाना सुनूँ, नदी में खूब स्नान करूँ, हरदम नशा-सा छाया रहता है।
सास सुनकर मुस्कुराती और कहती- बहू, ये शुभ लक्षण हैं।
निरुपमा चुपके-चुपके माजून मँगाकर खाती और अपने असल नेत्रों से ताकती हुई घमंडीलाल से पूछती- मेरी आँखें लाल हैं क्या ?
घमंडीलाल खुश होकर कहते- मालूम होता है, नशा चढ़ा हुआ है।
ये शुभ लक्षण है।
निरुपमा को सुगंधों से कभी इतना प्रेम न था, फूलों के गजरों पर अब वह जान देती थी।
घमंडीलाल अब नित्य सोते समय उसे महाभारत की वीर कथाएँ पढ़ कर सुनाते, कभी गुरु गोविंदसिंह की कीर्ति का वर्णन करते।
अभिमन्यु की कथा से निरुपमा को बड़ा प्रेम था।
पिता अपने आनेवाले पुत्र को वीर-संस्कारों से परिपूरित कर देना चाहता था।
एक दिन निरुपमा ने पति से कहा- नाम क्या रखोगे ?
घमंडीलाल- यह तो तुमने खूब सोचा।
मुझे तो इसका ध्यान ही न रहा था।
ऐसा नाम होना चाहिए जिससे शौर्य और तेज टपके।
सोचो कोई नाम।
दोनों प्राणी नामों की व्याख्या करने लगे।
जोरावरलाल से लेकर हरिश्चन्द्र तक सभी नाम गिनाये गये, पर उस असामान्य बालक के लिए कोई नाम न मिला।
अंत में पति ने कहा- तेगबहादुर कैसा नाम है।
निरुपमा- बस-बस, यही नाम मुझे पसन्द है ?
घमंडीलाल- नाम तो बढ़िया है।
तेगबहादुर की कीर्ति सुन ही चुकी हो।
नाम का आदमी पर बड़ा असर होता है।
निरुपमा- नाम ही तो सबकुछ है।
दमड़ी, छकौड़ी, घुरहू, कतवारू, जिसके नाम देखे उसे भी 'यथा नाम तथा गुण' ही पाया।
हमारे बच्चे का नाम होगा तेगबहादुर।
प्रसव-काल आ पहुँचा।
निरुपमा को मालूम था कि क्या होने वाला है; लेकिन बाहर मंगलाचरण का पूरा सामान था।
अबकी किसी को लेशमात्र भी संदेह न था।
नाच, गाने का प्रबंध भी किया गया था।
एक शामियाना खड़ा किया गया था और मित्रगण उसमें बैठे खुश-गप्पियाँ कर रहे थे।
हलवाई कड़ाह से पूरियाँ और मिठाइयाँ निकाल रहा था।
कई बोरे अनाज के रखे हुए थे कि शुभ समाचार पाते ही भिक्षुओं को बाँटे जायें।
एक क्षण का भी विलम्ब न हो, इसलिए बोरों के मुँह खोल दिये गये थे।
लेकिन निरुपमा का दिल प्रतिक्षण बैठा जाता था।
अब क्या होगा ? तीन साल किसी तरह कौशल से कट गये और मजे में कट गये, लेकिन अब विपत्ति सिर पर मँडरा रही है।
हाय ! कितनी परवशता है ! निरपराध होने पर भी यह दंड ! अगर भगवान् की इच्छा है कि मेरे गर्भ से कोई पुत्र न जन्म ले तो मेरा क्या दोष ! लेकिन कौन सुनता है।
मैं ही अभागिनी हूँ, मैं ही त्याज्य हूँ, मैं ही कलमुँही हूँ, इसीलिए न कि परवश हूँ ! क्या होगा ? अभी एक क्षण में यह सारा आनंदोत्सव शोक में डूब जायगा, मुझ पर बौछारें पड़ने लगेंगी, भीतर से बाहर तक मुझी को कोसेंगे, सास-ससुर का भय नहीं, लेकिन स्वामी जी शायद फिर मेरा मुँह न देखें, शायद निराश होकर घर-बार त्याग दें।
चारों तरफ अमंगल ही अमंगल है।
मैं अपने घर की, अपनी संतान की दुर्दशा देखने के लिए क्यों जीवित हूँ।
कौशल बहुत हो चुका, अब उससे कोई आशा नहीं।
मेरे दिल में कैसे-कैसे अरमान थे।
अपनी प्यारी बच्चियों का लालन-पालन करती, उन्हें ब्याहती, उनके बच्चों को देखकर सुखी होती।
पर आह ! यह सब अरमान खाक में मिले जाते हैं।
भगवान् ! तुम्हीं अब इनके पिता हो, तुम्हीं इनके रक्षक हो।
मैं तो अब जाती हूँ।
लेडी डॉक्टर ने कहा- वेल ! फिर लड़की है।
भीतर-बाहर कुहराम मच गया, पिट्टस पड़ गयी।
घमंडीलाल ने कहा- जहन्नुम में जाय ऐसी जिंदगी, मौत भी नहीं आ जाती !
उनके पिता भी बोले- अभागिनी है, वज्र अभागिनी !
भिक्षुओं ने कहा- रोओ अपनी तकदीर को, हम कोई दूसरा द्वार देखते हैं।
अभी यह शोकोद्गार न होने पाया था कि लेडी डॉक्टर ने कहा- माँ का हाल अच्छा नहीं है।
वह अब नहीं बच सकती।
उसका दिल बंद हो गया है।

मानसरोवर भाग- 
पंडित हृदयनाथ अयोध्या के एक सम्मानित पुरूष थे।
धनवान तो नहीं लेकिन खाने पिने से खुश थे।
कई मकान थे, उन्ही के किराये पर गुजर होता था।
इधर किराये बढ गये थे, उन्होंने अपनी सवारी भी रख ली थी।
बहुत विचार शील आदमी थे, अच्छी शिक्षा पायी थी।
संसार का काफी तरजुरबा था, पर क्रियात्मक शकित् से व्रचित थे, सब कुछ न जानते थे।
समाज उनकी आंखों में एक भयंकर भूत था जिससे सदैव डरना चाहिए।
उसे जरा भी रूष्ट किया तो फिर जाने की खैर नहीं।
उनकी स्त्री जागेश्वरी उनका प्रतिबिम्ब, पति के विचार उसके विचार और पति की इच्छा उसकी इच्छा थी, दोनों प्राणियों में कभी मतभेद न होता था।
जागेश्चरी खिव की उपासक थी।
हृदयनाथ वैष्णव थे, दोनो धर्मनिष्ट थे।
उससे कहीं अधिक , जितने समान्यत: शिक्षित लोग हुआ करते है।
इसका कदाचित् यह कारण था कि एक कन्या के सिवा उनके और कोई सनतान न थी।
उनका विवाह तेरहवें वर्ष में हो गया था और माता-पिता की अब यही लालसा थी कि भगवान इसे पुत्रवती करें तो हम लोग नवासे के नाम अपना सब-कुछ लिख लिखाकर निश्चित हो जायें।
किन्तु विधाता को कुछ और ही मन्जूर था।
कैलाश कुमारी का अभी गौना भी न हुआ था, वह अभी तक यह भी न जानने पायी थी कि विवाह का आश्य क्या है कि उसका सोहाग उठ गया।
वैधव्य ने उसके जीवन की अभिलाषाओं का दीपक बुझा दिया।
माता और पिता विलाप कर रहे थे, घर में कुहराम मचा हुआ था, पर कैलाशकुमारी भौंचक्की हो-हो कर सबके मुंह की ओर ताकती थी।
उसकी समझ में यह न आता था कि ये लोग रोते क्यों हैं।
मां बाप की इकलौती बेटी थी।
मां-बाप के अतिरिक्त वह किसी तीसरे व्यक्ति को उपने लिए आवश्यक न समझती थी।
उसकी सुख कल्पनाओं में अभी तक पति का प्रवेश न हुआ था।
वह समझती थी, स्त्रीयां पति के मरने पर इसलिए राती है कि वह उनका और बच्चों का पालन करता है।
मेरे घर में किस बात की कमी है? मुझे इसकी क्या चिन्ता है कि खायेंगे क्या, पहनेगें क्या? मुढरे जिस चीज की जरूरत होगी बाबूजी तुरन्त ला देंगे, अम्मा से जो चीज मागूंगी वह दे देंगी।
फिर रोऊं क्यों?वह अपनी मां को रोते देखती तो रोती, पती के शोक से नहीं, मां के प्रेम से ।
कभी सोचती, शायद यह लोग इसलिए रोते हैं कि कहीं मैं कोई ऐसी चीज न मांग बैठूं जिसे वह दे न सकें।
तो मै ऐसी चीज मांगूगी ही क्यो? मै अब भी तो उन से कुछ नहीं मांगती, वह आप ही मेरे लिए एक न एक चीज नित्य लाते रहते हैं? क्या मैं अब कुछ और हो जाऊगीं? इधर माता का यहा हाल था कि बेटी की सूरत देखते ही आंखों से आंसू की झडी लग जाती।
बाप की दशा और भी करूणाजनक थी।
घर में आना-जाना छोड दिया।
सिर पर हाथ धरे कमरे में अकेले उदास बैठे रहते।
उसे विशेष दु:ख इस बात का था कि सहेलियां भी अब उसके साथ खेलने न आती।
उसने उनके घर लाने की माता से आज्ञा मांगी तो फूट-फूट कर रोने लगीं माता-पिता की यह दशा देखी तो उसने उनके सामने जाना छोड दिया, बैठी किस्से कहानियां पढा करती।
उसकी एकांतप्रियता का मां-बाप ने कुछ और ही अर्थ समझा।
लडकी शोक के मारे घुली जाती है, इस वज्राघात ने उसके हृदय को टुकडे-टुकडे कर डाला है।
एक दिन हृदयनाथ ने जागेश्वरी से कहा—जी चाहता है घर छोड कर कहीं भाग जाऊं।
इसका कष्ट अब नहीं देखा जाता।
जागेश्वरी—मेरी तो भगवान से यही प्राथर्ना है कि मुझे संसार से उठा लें।
कहां तक छाती पर पत्थर कीस सिल रखूं।
हृदयनाथ—किसी भातिं इसका मन बहलाना चाहिए, जिसमें शोकमय विचार आने ही न पायें।
हम लोंगों को दु:खी और रोते देख कर उसका दु:ख और भी दारूण हो जाता है।
जागेश्वरी—मेरी तो बुद्धि कुछ काम नहीं करती।
हृदयनाथ—हम लोग यों ही मातम करते रहे तो लडंकी की जान पर बन जायेगी।
अब कभी कभी थिएटर दिखा दिया, कभी घर में गाना-बजाना करा दिया।
इन बातों से उसका दिल बहलता रहेगा।
जागेशवरी—मै तो उसे देखते ही रो पडती हूं।
लेकिन अब जब्त करूंगी तुम्हारा विचार बहुत अच्छा है।
विना दिल बहलाव के उसका शोक न दूर होगा।
हृदयनाथ—मैं भी अब उससे दिल बहलाने वाली बातें किया करूगां।
कल एक सैरबीं लाऊगा, अच्छे-अच्छे दृश्य जमा करूगां।
ग्रामोफोन तो अज ही मगवाये देता हूं।
बस उसे हर वक्त किसी न किसी कात में लगाये रहना चाहिए।
एकातंवास शोक-ज्वाला के लिए समीर के समान है।
उस दिन से जागेश्वरी ने कैलाश कुमारी के लिए विनोद और प्रमोद के समान लमा करनेशुरू किये।
कैलासी मां के पास आती तो उसकी आंखों में आसू की बूंदे न देखती, होठों पर हंसी की आभा दिखाई देती।
वह मुस्करा कर कहती –बेटी, आज थिएटर में बहुत अच्छा तमाशा होने वाला है, चलो देख आयें।
कभी गंगा-स्नान की ठहरती, वहां मां-बेटी किश्ती पर बैठकर नदी में जल विहार करतीं, कभी दोनों संध्या-समय पाकै की ओर चली जातीं।
धीरे-धीरे सहेलियां भी आने लगीं।
कभी सब की सब बैठकर ताश खेलतीं।
कभी गाती-बजातीं।
पण्डित हृदय नाथ ने भी विनोद की सामग्रियां जुटायीं।
कैलासी को देखते ही मग्न होकर बोलते—बेटी आओ, तुम्हें आज काश्मीर के दृश्य दिखाऊं: कभी ग्रामोफोन बजाकर उसे सुनाते।
कैलासी इन सैर-सपाटों का खूब आन्नद उठाती।
अतने सुख से उसके दिन कभी न गुजरे थे।
इ
स भांति दो वर्ष बीत गये।
कैलासी सैर-तमाशे की इतनी आदि हो गयी कि एक दिन भी थिएटर न जाती तो बेकल-ससी होने लगती।
मनोरंजन नवीननता का दास है और समानता का शत्रु।
थिएटरों के बाद सिनेमा की सनक सवार हुई।
सिनेमा के बाद मिस्मेरिज्म और हिपनोटिज्म के तमाशों की सनक सवार हुई।
सिनेमा के बाद मिस्मेरिज्म और हिप्नोटिज्म के तमाशों की।
ग्रामोफोन के नये रिकार्ड आने लगे।
संगीत का चस्का पड गया।
बिरादरी में कहीं उत्सव होता तो मां-बेटी अवश्स्य जातीं।
कैलासी नित्य इसी नशे में डूबी रहती, चलती तो कुछ गुनगुनती हुई, किसी से बाते करती तो वही थिएटर की और सिनेमा की।
भौतिक संसार से अब कोई वास्ता न था, अब उसका निवास कल्पना संसार में था।
दूसरे लोक की निवासिन होकर उसे प्राणियों से कोई सहानुभूति न रहीं, किसी के दु:ख पर जरा दया न आती।
स्वभाव में उच्छृंखलता का विकास हुआ, अपनी सुरूचि पर गर्व करने लगी।
सहेलियों से डींगे मारती, यहां के लोग मूर्ख है, यह सिनेमा की कद्र क्या करेगें।
इसकी कद्र तो पश्चिम के लोग करते है।
वहां मनोरंजन की सामाग्रियां उतनी ही आवश्यक है जितनी हवा।
जभी तो वे उतने प्रसनन-चित्त रहते है, मानो किसी बात की चिंता ही नहीं।
यहां किसी को इसका रस ही नहीं।
जिन्हें भगवान ने सामर्थ्य भी दिया है वह भी सरंशाम से मुह ढांक कर पडे रहमे हैं।
सहेलियां कैलासी की यह गर्व-पूर्ण बातें सुनतीं और उसकी और भी प्रशंसा करतीं।
वह उनका अपमान करने के आवेश में आप ही हास्यास्पद बन जाती थी।
पडोसियों में इन सैर-सपाटों की चर्चा होने लगी।
लोक-सम्मति किसी की रिआयत नहीं करती।
किसी ने सिर पर टोपी टेढी रखी और पडोसियों की आंखों में खुबा कोई जरा अकड कर चला और पडोसियों ने अवाजें कसीं।
विधवा के लिए पूजा-पाठ है, तीर्थ-व्रत है, मोटा खाना पहनना है, उसे विनोदऔर विलास, राग और रंग की क्या जरूरत? विधाता ने उसके द्वार बंद रि दिये है।
लडकी प्यारी सही, लेकिन शर्म और हया भी कोई चीज होती है।
जब मां-बाप ही उसे सिर चढाये हुए है तो उसका क्या दोष? मगर एक दिन आंखे खुलेगी अवश्य।
महिलाएं कहतीं, बाप तो मर्द है, लेकिन मां कैसी है।
उसको जरा भी विचार नहीं कि दुनियां क्या कहेगी।
कुछ उन्हीं की एक दुलारी बेटी थोडे ही है, इस भांतिमन बढाना अच्छा नहीं।
कुद दिनों तक तो यह खिचडी आपस में पकती रही।
अंत को एक दिन कई महिलाओं ने जागेश्वरी के घर पदार्पण किया।
जागेश्वरी ने उनका बडा आदर-सत्कार किया।
कुछ देर तक इधर-उधर की बातें करने के बाद एक महिला बोली—महिलाएं रहस्य की बातें करने में बहुत अभ्यस्त होती है—बहन, तुम्हीं मजे में हो कि हंसी-खुसी में दिन काट देती हो।
हमुं तो दिन पहाड हो जाता है।
न कोई काम न धंधा, कोई कहां तक बातें करें?
दूसरी देवी ने आंखें मटकाते हुए कहा—अरे, तो यह तो बदे की बात है।
सभी के दिन हंसी-खुंशी से कटें तो रोये कौन।
यहां तो सुबह से शाम तक चक्की-चूल्हे से छुट्टी नहीं मिलती: किसी बच्चे को दस्त आ रहें तो किसी को ज्वर चढा हुआ है: कोई मिठाइयों की रट कहा है: तो कोई पैसो के लिए महानामथ मचाये हुए है।
दिन भर हाय-हाय करते बीत जाता है।
सारे दिन कठपुतलियों की भांति नाचती रहती हूं।
तीसरी रमणी ने इस कथन का रहस्यमय भाव से विरोध किया—बदे की बात नहीं, वैसा दिल चाहिए।
तुम्हें तो कोई राजसिंहासन पर बिठा दे तब भी तस्कीन न होगी।
तब और भी हाय-हाय करोगी।
इस पर एक वृद्धा ने कहा—नौज ऐसा दिल: यह भी कोई दिल है कि घर में चाहे आग लग जाय, दुनिया में कितना ही उपहास हो रहा हो, लेकिन आदमी अपने राग-रंग में मस्त रह।
वह दिल है कि पत्थर : हम गृहिणी कहलाती है, हमारा काम है अपनी गृहस्थी में रत रहना।
आमोद-प्रमोद में दिन काटना हमारा काम नहीं।
और महिलाओं ने इन निर्दय व्यंग्य पर लज्जित हो कर सिर झुका लिया।
वे जागेश्वरी की चटुकियां लेना चाहती थीं।
उसके साथ बिल्ली और चूहे की निर्दयी क्रीडा करना चाहती थीं।
आहत को तडपाना उनका उद्देश्य था।
इस खुली हुई चोट ने उनके पर-पीडन प्रेम के लिए कोई गुंजाइश न छोडी: किंतु जागेश्वरी को ताडना मिल गयी।
स्त्रियों के विदा होने के बाद उसने जाकर पति से यह सारी कथा सुनायी।
हृदयनाथ उन पुरूषों में न थे जो प्रत्येक अवसर पर अपनी आत्मिक स्वाधीनता का स्वांग भरते है, हठधर्मी को आत्म-स्वातन्त्रय के नाम से छिपाते है।
वह सचिन्त भाव से बोले---तो अब क्या होगा?
जागेश्वरी—तुम्हीं कोई उपाय सोचो।
हृदयनाथ—पडोसियों ने जो आक्षेप किया है वह सवर्था उचित है।
कैलाशकुमारी के स्वभाव में मुझें एक सविचित्र अन्तर दिखाई दे रहा है।
मुझे स्वंम ज्ञात हो रहा है कि उसके मन बहलाव के लिए हम लोंगों ने जो उपाय निकाला है वह मुनासिब नहीं है।
उनका यह कथन सत्य है कि विधवाओं के लिए आमोद-प्रामोद वर्जित है।
अब हमें यह परिपाटी छोडनी पडेगी।
जागेश्वरी—लेकिन कैलासी तो अन खेल-तमाशों के बिना एक दिन भी नहीं रह सकती।
हृदयनाथ—उसकी मनोवृत्तियों को बदलना पडेगा।
श
नै:शैने यह विलोसोल्माद शांत होने लगा।
वासना का तिरस्कार किया जाने लगा।
पंडित जी संध्या समय ग्रमोफोन न बजाकर कोई धर्म-ग्रंथ सुनते।
स्वाध्याय, संसम उपासना में मां-बेटी रत रहने लगीं।
कैलासी को गुरू जी ने दीक्षा दी, मुहल्ले और बिरादरी की स्त्रियां आयीं, उत्सव मनाया गया।
मां-बेटी अब किश्ती पर सैर करने के लिए गंगा न जातीं, बल्कि स्नान करने के लिए।
मंदिरो में नित्य जातीं।
दोनां एकादशी का निर्जल व्रम रखने लगीं।
कैलासी को गुरूजी नित्य संध्या-समय धर्मोपदेश करते।
कुछ दिनों तक तो कैलासी को यह विचार-परिर्वतन बहुत कष्टजनक मालूम हुआ, पर धर्मनिष्ठा नारियों का स्वाभाविक गुण है, थोडे ही दिनो में उसे धर्म से रूची हो गयी।
अब उसे अपनी अवस्था का ज्ञान होने लगा था।
विषय-वासना से चित्त आप ही आप खिंचने लगा।
पति का यथार्थ आशय समझ में आने लगा था।
पति ही स्त्री का सच्चा पथ प्रदर्शक और सच्चा सहायक है।
पतिविहीन होना किसी घोर पाप का प्रायश्चित है।
मैने पूर्व-जन्म में कोई अकर्म किया होगा।
पतिदेव जीवित होते तो मै फिर माया में फंस जाती।
प्रायश्चित कर अवसर कहां मिलता।
गुरूजी का वचन सत्य है कि परमात्मा ने तुम्हें पूर्व कर्मों के प्रायश्चित का अवसर दिया है।
वैधव्य यातना नहीं है, जीवोद्धर का साधन है।
मेरा उद्धार त्याग, विराग, भक्ति और उपासना से होगा।
कुछ दिनों के बाद उसकी धार्मिक वृत्ति इतनी प्रबल हो गयी, कि अन्य प्राणियों से वह पृथक् रहने लगी।
किसी को न छूती, महरियों से दूर रहती, सहेलियों से गले तक न मिलती, दिन में दो-दो तीन-तीन बार स्नान करती, हमेशा कोई न कोई धर्म-ग्रन्थ पढा करती।
साधु –महात्माओं के सेवा-सत्कार में उसे आत्मिक सुख प्राप्त होता।
जहां किसी महात्मा के आने की खबर पाती, उनके दर्शनों के लिए कवकल हो जाती।
उनकी अमृतवाणी सुनने से जी न भरता।
मन संसार से विरक्त होने लगा।
तल्लीनता की अवस्था प्राप्त हो गयी।
घंटो ध्यान और चिंतन में मग्न रहती।
समाजिक बंधनो से घृण हो गयी।
घंटो ध्यान और चिंतन में मग्न रहती।
हृदय स्वाधिनता के लिए लालायित हो गया: यहां तक कि तीन ही बरसों में उसने संन्यास ग्रहण करने का निश्चय कर लिया।
मां-बाप को यह समाचार ज्ञात हुआ ता होश उड गये।
मां बोली—बेटी, अभी तुम्हारी उम्र ही क्या है कि तुम ऐसी बातें सोचती हो।
कैलाशकुमारी—माया-मोह से जितनी जल्द निवृत्ति हो जाय उतना ही अच्छा।
हृदयनाथ—क्या अपने घर मे रहकर माया-मोह से मुक्त नहीं हो सकती हो? माया-मोह का स्थान मन है, घर नहीं।
जागेश्वरी—कितनी बदनामी होगी।
कैलाशकुमारी—अपने को भगवान् के चरणों पर अर्पण कर चुकी तो बदनामी क्या चिंता?
जागेश्वरी—बेटी, तुम्हें न हो , हमको तो है।
हमें तो तुम्हारा ही सहरा है।
तुमने जो संयास लिया तो हम किस आधार पर जियेंगे?
कैलाशकुमारी—परमात्मा ही सबका आधार है।
किसी दूसरे प्राणी का आश्रय लेना भूल है।
दूसरे दिन यह बात मुहल्ले वालों के कानों में पहुंच गयी।
जब कोई अवस्था असाध्य हो जाती है तो हम उस पर व्यंग करने लगते है।
यह तो होना ही था, नयी बात क्या हुई, लडिकियों को इस तरह स्वछंद नहीं कर दिया जाता, फूले न समाते थे कि लडकी ने कुल का नाम उज्जवल कर दिया।
पुराण पढती है, उपनिषद् और वेदांत का पाठ करती है, धार्मिक समस्याओं पर ऐसी-ऐसी दलीलें करती है कि बडे-बडे विद्वानों की जबान बंद हो जाती है तो अब क्यों पछताते है? भद्र पुरूषों में कई दिनों तक यही आलोचना हाती रही।
लेकिन जैसे अपने बच्चे के दौडते-दौडते –धम से गिर पडने पर हम पहले क्रोध के आवेश में उसे झिडकियां सुनाते है, इसके बाद गोद में बिठाकर आंसू पोछतें और फुसलाने का लगते है: उसी तरह इन भद्र पुरूषों ने व्य्रग्य के बाद इस गुत्थी के सुलझाने का उपाय सोचना शुरू किया।
कई सज्जन हृदयनाथ के पास आये और सिर झुकाकर बैठ गये।
विषय का आरम्भ कैसे हो?
कई मिनट के बाद एक सज्जन ने कहा –ससुना है डाक्टर गौड का प्रस्ताव आज बहुमत से स्वीकृत हो गया।
दूसरे महाश्य बोले—यह लोग हिंदू-धर्म का सर्वनाश करके छोडेगें।
कोई क्या करेगा, जब हमारे साधु-महात्मा, हिंदू-जाति के स्तंभ है, इतने पतित हो गए हैं कि भोली-भाली युवतियों को बहकाने में संकोच नहीं करते तो सर्वनाश होनें में रह ही क्या गया।
हृदयनाथ—यह विपत्ति तो मेरे सिर ही पडी हुई है।
आप लोगों को तो मालूम होगा।
पहले महाश्य –आप ही के सिर क्यों, हम सभी के सिर पडी हुई है।
दूसरो महाश्य –समस्त जाति के सिर कहिए।
हृदयनाथ—उद्धार का कोई उपाय सोचिए।
पहले महाश्य—अपने समझाया नहीं?
हृदयनाथ—समझा के हार गया।
कुछ सुनती ही नहीं।
तीसरे महाश्य—पहले ही भूल हुई।
उसे इस रास्ते पर उतरना ही नहीं चाहिए था।
पहले महाशय—उस पर पछताने से क्या होगा? सिर पर जो पडी है, उसका उपाय सोचना चाहिए।
आपने समाचार-पत्रों में देखा होगा, कुछ लोगों की सलाह है कि विधवाओं से अध्यापको का काम लेना चाहिए।
यद्यपि मैं इसे भी बहुत अच्छा नहीं समझता,पर संन्यासिनी बनने से तो कहीं अच्छा है।
लडकी अपनी आंखों के सामने तो रहेगी।
अभिप्राय केवल यही है कि कोई ऐसा कामा होना चाहिए जिसमें लडकी का मन लगें।
किसी अवलम्ब के बिना मनुष्य को भटक जाने की शंका सदैव बनी रहती है।
जिस घर में कोई नहीं रहता उसमें चमगादड बसेरा कर लेते हैं।
दूसरे महाशय –सलाह तो अच्छी है।
मुहल्ले की दस-पांच कन्याएं पढने के लिए बुला ली जाएं।
उन्हे किताबें, गुडियां आदि इनाम मिलता रहे तो बडे शौक से आयेंगी।
लडकी का मन तो लग जायेगा।
हृदयनाथ—देखना चाहिए।
भरसक समझाऊगां।
ज्यों ही यह लोग विदा हुए: हृदयनाथ ने कैलाशकुमारी के सामने यह तजवीज पेश की कैलासी को सुन्यस्त के उच्च पद के सामने अध्यापिका बनना अपमानजनक जान पडता था।
कहां वह महात्माओं का सत्संग, वह पर्वतो की गुफा, वह सुरम्य प्राकृतिक दृश्य वहहिमराशि की ज्ञानमय ज्योति, वह मानसरावर और कैलास की शुभ्र छटा, वह आत्मदर्शन की विशाल कल्पनाएं, और कहां बालिकाओं को चिडियों की भांति पढाना।
लेकिन हृदयनाथ कई दिनों तक लगातार से वा धर्म का माहातम्य उसके हृदय पर अंकित करते रहे।
सेवा ही वास्तविक संन्यस है।
संन्यासी केवल अपनी मुक्ति का इच्छुक होता है, सेवा व्रतधरी अपने को परमार्थ की वेदी पर बलि दे देता है।
इसका गौरव कहीं अधिक है।
देखो, ऋषियों में दधीचि का जो यश है, हरिश्चंद्र की जो कीर्ति है, सेवा त्याग है, आदि।
उन्होंने इस कथन की उपनिषदों और वेदमंत्रों से पुष्टि की यहां तक कि धीरे-धीरे कैलासी के विचारों में परिवतर्न होने लगा।
पंडित जी ने मुहल्ले वालों की लडकियों को एकत्र किया, पाठशाला का जन्म हो गया।
नाना प्रकार के चित्र और खिलौने मंगाए।
पंडित जी स्वंय कैलाशकुमारी के साथ लडकियों को पढाते।
कन्याएं शौक से आतीं।
उन्हे यहां की पढाई खेल मालूम होता।
थोडे ही हदनों में पाठशाला की धूम हो गयी, अन्य मुहल्लों की कन्याएं भी आने लगीं।
कै
लास कुमारी की सेवा-प्रवृत्ति दिनों-दिन तीव्र होने लगी।
दिन भर लडकियों को लिए रहती: कभी पढाती, कभी उनके साथ खेलती, कभी सीना-पिरोना सिखाती।
पाठशाला ने परिवार का रूप धारण कर लिया।
कोई लडकी बीमार हो जाती तो तुरन्त उसके घर जाती, उसकी सेवा-सुश्रूषा करती, गा कर या कहानियां सुनाकर उसका दिल बहलाती।
पाठशाला को खुले हुए साल-भर हुआ था।
एक लडकी को, जिससे वह बहुत प्रेम करती थी, चेचक निकल आयी।
कैलासी उसे देखने गई।
मां-बाप ने बहुत मना किया, पर उसने न माना।
कहा, तुरन्त लौट आऊंगी।
लडकी की हालत खराब थी।
कहां तो रोते-रोते तालू सूखता था, कहां कैलासी को देखते ही सारे कष्ट भाग गये।
कैलासी एक घंटे तक वहां रही।
लडकी बराबर उससे बातें करती रही।
लेकिन जब वह चलने को उठी तो लडकी ने रोना शुरू कर दिया।
कैलासी मजबूर होकर बैठ गयी।
थोडी देर बाद वह फिर उठी तो फिर लडकी की यह दशा हो गयी।
लडकी उसे किसी तरह छोडती ही न थी।
सारा दिन गुजर गया।
रात को भी रात को लडकी ने जाने न दियां।
हृदयनाथ उसे बुलाने को बार-बार आदमी भेजते, पर वह लडकी को छोडकर न जा सकती।
उसे ऐसी शंका होती थी कि मैं यहां से चली और लडकी हाथ से गयी।
उसकी मां विमाता थी।
इससे कैलासी को उसके ममत्व पर विश्वास न होता था।
इस प्रकार तीन दिनों तक वह वहां राही।
आठों पहर बालिका के सिरहाने बैठी पंखा झ्लती रहती।
बहुत थक जाती तो दीवार से पीठ टेक लेती।
चौथे दिन लडकी की हालत कुछ संभलती हुई मालूम हुई तो वह अपने घर आयी।
मगर अभी स्नान भी न करने पायी थी कि आदमी पहुंचा—जल्द चलिए, लडकी रो-रो कर जान दे रही है।
हृदयनाथ ने कहा—कह दो, अस्पताल से कोई नर्स बुला लें।
कैलसकुमारी-दादा, आप व्यर्थ में झुझलाते हैं।
उस बेचारी की जान बच जाय, मै तीन दिन नहीं, जीन महिने उसकी सेवा करने को तैयार हूं।
आखिर यह देह किस काम आएगी।
हृदयनाथ—तो कन्याएं कैसे पढेगी?
कैलासी—दो एक दिन में वह अच्छी हो जाएगी, दाने मुरझाने लगे हैं, तब तक आप लरा इन लडकियों की देखभाल करते रहिएगा।
हृदयनाथ—यह बीमारी छूत फैलाती है।
कैलासी—(हंसकर) मर जाऊंगी तो आपके सिर से एक विपत्ति टल जाएगी।
यह कहकर उसने उधर की राह ली।
भोजन की थाली परसी रह गयी।
तब हृदयनाथ ने जागेश्वरी से कहा---जान पडता है, बहुत जल्द यह पाठशाला भी बन्द करनी पडेगी।
जागेश्वरी—बिना मांझी के नाव पार लगाना बहुत कठिन है।
जिधर हवा पाती है, उधर बह जाती है।
हृदयनाथ—जो रास्ता निकालता हूं वही कुछ दिनों के बाद किसी दलदल में फंसा देता है।
अब फिर बदनामी के समान होते नजर आ रहे है।
लोग कहेंगें, लडकी दूसरों के घर जाती है और कई-कई दिन पडी रहती है।
क्या करूं, कह दूं, लडकियों को न पढाया करो?
जागेश्वरी –इसके सिवा और हो क्या सकता है।
कैलाशकुमारी दो दिन बाद लौटी तो हृदयनाथ ने पाठशाला बंद कर देने की समस्या उसके सामने रखी।
कैलासी ने तीव्र स्वर से कहा—अगर आपको बदनामी का इतना भय है तो मुझे विष देदीजिए।
इसके सिवा बदनामी से बचने का और कोई उपाय नहीं है।
हृदयनाथ—बेटी संसार में रहकर तो संसार की-सी करनी पडेगी।
कैलासी तो कुछ मालूम भी तो हो कि संसार मुझसे क्या चाहता है।
मुझमें जीव है, चेतना है, जड क्योंकर बन जाऊ।
मुझसे यह नहीं हो सकता कि अपने को अभाहगन, दुखिया समझूं और एक टुकडा रोटी खाकर पडी रहूं।
ऐसा क्यों करूं? संसार मुझे जो चाहे समझे, मै अपने को अभागिनी नहीं समझती।
मै अपने आत्म-सम्मान की रक्षा आप कर सकती हूं।
मैं इसे घोर अपमान समझती हूं कि पग-पग पर मुझ पर शंका की जाए, नित्य कोई चरवाहों की भांति मेरे पीछे लाठी लिए घूमता रहे कि किसी खेत में न जाने बूडू।
यह दशा मेरे लिए असह्य हैं।
यह कहकर कैलाशकुमारी वहां से चली गयी कि कहीं मुंह से अनर्गल शब्द न निकल पडें।
इधर कुछ दिनों से उसे अपनी बेकसी का यर्थाथ ज्ञान होने लगा था स्त्री पुरूष की कितली अधीन है, मानो स्त्री को विधाता ने इसलिए बनाया है कि पुरूषों के अधिन रहं यह सोचकर वह समाज के अत्याचार पर दांत पीसने लगती थी।
पाठशाला तो दूसरे दिन बन्द हो गयी, किन्तु उसी दिन कैलाशकुमारी को पुरूषों से जलन होने लगी।
जिस सुख-भोग से प्रारब्ध हमें वंचित कर देता है उससे हमे द्वेष हो जाता है।
गरीब आदमी इसीलए तो अमीरों से जलता है और धन की निन्दा करता है।
कैलाशी बार-बार झुंझलाति कि स्त्री क्यों पुरूष पर इतनी अवलम्बित है? पुरूशष क्यों स्त्री के भग्य का विधायक है? स्त्री क्यों नित्य पुरूषों का आश्रय चाहे, उनका मुंह ताके? इसलिए न कि स्त्रियों में अभिमान नहीं है, आत्म सम्मान नहीं है।
नारी हृदय के कोमल भाव, उसे कुत्ते का दुम हिलाना मालूम होने लगे।
प्रेम कैसा।
यह सब ढोग है, स्त्री पुरूष के अधिन है, उसकी खुशमद न करे, सेवा न करे, तो उसका निर्वाह कैसे हो।
एक दिन उसने अपने बाल गूंथे और जूडे में एक गुलाब का फूल लगा लिया।
मां ने देखा तो ओठं से जीभ दबा ली।
महरियों ने छाती पर हाथ रखे।
इसी तरह एक दिन उसने रंगीन रेशमी साडी पहन ली।
पडोसिनों में इस पर खूब आलोचनाएं हुईं।
उसने एकादशी का व्रत रखनाउ छोड दिया जो पिछले आठ वर्षों से रखमी आयीं थी।
कंघी और आइने को वह अब त्याज्य न समझती थी।
सहालग के दिन आए।
नित्य प्रति उसके द्वार पर से बरातें निकलतीं ।
मुहल्ले की स्त्रियां अपनी अटारियों पर खडी होकर देखती।
वर के रंग –रूप, आकर-प्रकार पर टिकाएं होती, जागेश्वरी से भी बिना एक आख देखे रहा नह जाता।
लेकिन कैलाशकुमारी कभी भूलकर भी इन जालूसो को न देखती।
कोई बरात या विवाह की बात चलाता तो वह मुहं फेर लेती।
उसकी दृष्टि में वह विवाह नहीं, भोली-भाली कन्याओं का शिकार था।
बरातों को वह शिकारियों के कुत्ते समझती।
यह विवाह नहीं बलिदान है।
ती
ज का व्रत आया।
घरों की सफाई होने लगी।
रमणियां इस व्रत को तैयारियां करने लगीं।
जागेश्वरी ने भी व्रत का सामान किया।
नयी-नयी साडिया मगवायीं।
कैलाशकुमारी के ससुराल से इस अवसर पर कपडे , मिठाईयां और खिलौने आया करते थे।
अबकी भी आए।
यह विवाहिता स्त्रियों का व्रत है।
इसका फल है पति का कल्याण।
विधवाएं भी अस व्रत का यथेचित रीति से पालन करती है।
ति से उनका सम्बन्ध शारीरिक नहीं वरन् आध्यात्मिक होता है।
उसका इस जीवन के साथ अन्त नहीं होता, अनंतकाल तक जीवित रहता है।
कैलाशकुमारी अब तक यह व्रत रखती आयी थी।
अब उसने निश्चय किया मै व्रत न रखूंगी।
मां ने तो माथा ठोंक लिया।
बोली—बेटी, यह व्रत रखना धर्म है।
कैलाशकुमारी-पुरष भी स्त्रियों के लिए कोई व्रत रखते है?
जागेश्वरी—मर्दों में इसकी प्रथा नहीं है।
कैलाशकुमारी—इसलिए न कि पुरूषों की जान उतनी प्यारी नही होती जितनी स्त्रियों को पुरूषों की जान ?
जागेश्वरी—स्त्रियां पुरूषों की बराबरी कैसे कर सकती हैं? उनका तो धर्म है अपने पुरूष की सेवा करना।
कैलाशकुमारी—मै अपना धर्म नहीं समझती।
मेरे लिए अपनी आत्मा की रक्षा के सिवा और कोई धर्म नहीं?
जागेश्वरी—बेटी गजब हो जायेगा, दुनिया क्या कहेगी? 
कैलाशकुमारी –फिर वही दुनिया? अपनी आत्मा के सिवा मुझे किसी का भय नहीं।
हृदयनाथ ने जागेश्वरी से यह बातें सुनीं तो चिन्ता सागर में डूब गए।
इन बातों का क्या आश्य? क्या आत्म-सम्मान को भाव जाग्रत हुआ है या नैरश्य की क्रूर क्रीडा है? धनहीन प्राणी को जब कष्ट-निवारण का कोई उपाय नहीं रह जाता तो वह लज्जा को त्याग देता है।
निस्संदेह नैराश्य ने यह भीषण रूप धारण किया है।
सामान्य दशाओं में नैराश्य अपने यथार्थ रूप मे आता है, पर गर्वशील प्राणियों में वह परिमार्जित रूप ग्रहण कर लेता है।
यहां पर हृदयगत कोमल भावों को अपहरण कर लेता है—चरित्र में अस्वाभाविक विकास उत्पन्न कर देता है—मनुष्य लोक-लाज उपवासे और उपहास की ओर से उदासीन हो जाता है, नैतिक बन्धन टूट जाते है।
यह नैराश्य की अतिंम अवस्था है।

मानसरोवर भाग- 
ईश्‍वरी एक बडे जमींदार का लड़का था और मैं गरीब क्‍लर्क का, जिसके पास मेहनत-मजूरी के सिवा और कोई जायदाद न थी।
हम दोनों में परस्‍पर बहसें होती रहती थीं।
मैं जमींदारी की बुराई करता, उन्‍हें हिंसक पशु और खून चूसने वाली जोंक और वृक्षों की चोटी पर फूलने वाला बंझा कहता।
वह जमींदारों का पक्ष लेता, पर स्‍वभावत: उसका पहलू कुछ कमजोर होता था, क्‍योंकि उसके पास जमींदारों के अनुकूल कोई दलील न थी।
वह कहता कि सभी मनुष्‍य बराबर नहीं हाते, छोटे-बडे हमेशा होते रहेंगे।
लचर दलील थी।
किसी मानुषीय या नैतिक नियम से इस व्‍यवस्‍था का औचित्‍य सिद्ध करना कठिन था।
मैं इस वाद-विवाद की गर्मी-गर्मी में अक्‍सर तेज हो जाता और लगने वाली बात कह जाता, लेकिन ईश्‍वरी हारकर भी मुस्‍कराता रहता था मैंने उसे कभी गर्म होते नहीं देखा।
शायद इसका कारण यह था कि वह अपने पक्ष की कमजोरी समझता था।
नौकरों से वह सीधे मुंह बात नहीं करता था।
अमीरों में जो एक बेदर्दी और उद्दण्ता होती है, इसमें उसे भी प्रचुर भाग मिला था।
नौकर ने बिस्‍तर लगाने में जरा भी देर की, दूध जरूरत से ज्‍यादा गर्म या ठंडा हुआ, साइकिल अच्‍छी तरह साफ नहीं हुई, तो वह आपे से बाहर हो जाता।
सुस्‍ती या बदतमीजी उसे जरा भी बरदाश्‍त न थी, पर दोस्‍तों से और विशेषकर मुझसे उसका व्‍यवहार सौहार्द और नम्रता से भरा हुआ होता था।
शायद उसकी जगह मैं होता, तो मुझसे भी वहीं कठोरताएं पैदा हो जातीं, जो उसमें थीं, क्‍योंकि मेरा लोकप्रेम सिद्धांतों पर नहीं, निजी दशाओं पर टिका हुआ था, लेकिन वह मेरी जगह होकर भी शायद अमीर ही रहता, क्‍योंकि वह प्रकृति से ही विलासी और ऐश्‍वर्य-प्रिय था।
अबकी दशहरे की छुट्टियों में मैंने निश्‍चय किया कि घर न जाऊंगा।
मेरे पास किराए के लिए रूपये न थे और न घरवालों को तकलीफ देना चाहता था।
मैं जानता हूं, वे मुझे जो कुछ देते हैं, वह उनकी हैसियत से बहुत ज्‍यादा है, उसके साथ ही परीक्षा का ख्‍याल था।
अभी बहुत कुछ पढना है, बोर्डिग हाउस में भूत की तरह अकेले पड़े रहने को भी जी न चाहता था।
इसलिए जब ईश्‍वरी ने मुझे अपने घर का नेवता दिया, तो मैं बिना आग्रह के राजी हो गया।
ईश्‍वरी के साथ परीक्षा की तैयारी खूब हो जाएगी।
वह अमीर होकर भी मेहनती और जहीन है।
उसने उसके साथ ही कहा-लेकिन भाई, एक बात का ख्‍याल रखना।
वहॉं अगर जमींदारों की निंदा की, तो मुआमिला बिगड. जाएगा और मेरे घरवालों को बुरा लगेगा।
वह लोग तो आसामियों पर इसी दावे से शासन करते हैं कि ईश्‍वर ने असामियों को उनकी सेवा के लिए ही पैदा किया है।
असामी में कोई मौलिक भेद नहीं है, तो जमींदारों का कहीं पता न लगे।
मैंने कहा-तो क्‍या तुम समझते हो कि मैं वहां जाकर कुछ और हो जाऊंगा?
हॉं, मैं तो यही समझता हूं।
तुम गलत समझते हो।
ईश्‍वरी ने इसका कोई जवाब न दिया।
कदाचित् उसने इस मुआमले को मरे विवेक पर छोड़ दिया।
और बहुत अच्‍छा किया।
अगर वह अपनी बात पर अड़ता, तो मैं भी जिद पकड़ लेता।
सेकंड क्‍लास तो क्‍या, मैंनें कभी इंटर क्‍लास में भी सफर न किया था।
अब की सेकंड क्‍लास में सफर का सौभाग्‍य प्राइज़ हुआ।
गाडी तो नौ बजे रात को आती थी, पर यात्रा के हर्ष में हम शाम को स्‍टेशन जा पहुंचे।
कुछ देर इधर-उधर सैर करने के बाद रिफ्रेशमेंट-रूम में जाकर हम लोगों ने भेजन किया।
मेरी वेश-भूषा और रंग-ढंग से पारखी खानसामों को यह पहचानने में देर न लगी कि मालिक कौन है और पिछलग्‍गू कौन; लेकिन न जाने क्‍यों मुझे उनकी गुस्‍ताखी बुरी लग रही थी।
पैसे ईश्‍वरी की जेब से गए।
शायद मेरे पिता को जो वेतन मिलता है, उससे ज्‍यादा इन खानसामों को इनाम-इकराम में मिल जाता हो।
एक अठन्‍नी तो चलते समय ईश्‍वरी ही ने दी।
‍फिर भी मैं उन सभों से उसी तत्‍परता और विनय की अपेक्षा करता था, जिससे वे ईश्‍वरी की सेवा कर रहे थे।
क्‍यों ईश्‍वरी के हुक्‍म पर सब-के-सब दौडते हैं, लेकिन मैं कोई चीज मांगता हूं, तो उतना उत्‍साह नहीं दिखाते! मुझे भोजन में कुछ स्‍वाद न मिला।
यह भेद मेरे ध्‍यान को सम्‍पूर्ण रूप से अपनी ओर खींचे हुए था।
गाडी आयी, हम दोनो सवार हुए।
खानसामों ने ईश्‍वरी को सलाम किया।
मेरी ओर देखा भी नहीं।
ईश्‍वरी ने कहा—कितने तमीजदार हैं ये सब? एक हमारे नौकर हैं कि कोई काम करने का ढंग नहीं।
मैंने खट्टे मन से कहा—इसी तरह अगर तुम अपने नौकरों को भी आठ आने रोज इनाम दिया करो, तो शायद इनसे ज्‍यादा तमीजदार हो जाएं।
तो क्‍या तुम समझते हो, यह सब केवल इनाम के लालच से इतना अदब करते हैं।
जी नहीं, कदापित नहीं! तमीज और अदब तो इनके रक्‍त में मिल गया है।
गाड़ी चली।
डाक थी।
प्रयास से चली तो प्रतापगढ जाकर रूकी।
एक आदमी ने हमारा कमरा खोला।
मैं तुरंत चिल्‍ला उठा, दूसरा दरजा है-सेकंड क्‍लास है।
उस मुसाफिर ने डिब्‍बे के अन्‍दर आकर मेरी ओर एक विचित्र उपेक्षा की दृष्टि से देखकर कहा—जी हां, सेवक इतना समझता है, और बीच वाले बर्थडे पर बैठ गया।
मुझे कितनी लज्‍जा आई, कह नहीं सकता।
भोर होते-होते हम लोग मुरादाबाद पहुंचे।
स्‍टेशन पर कई आदमी हमारा स्‍वागत करने के लिए खड़े थे।
पांच बेगार।
बेगारों ने हमारा लगेज उठाया।
दोनों भद्र पुरूष पीछे-पीछे चले।
एक मुसलमान था रियासत अली, दूसरा ब्राह्मण था रामहरख।
दोनों ने मेरी ओर परिचित नेत्रों से देखा, मानो कह रहे हैं, तुम कौवे होकर हंस के साथ कैसे?
रियासत अली ने ईश्‍वरी से पूछा—यह बाबू साहब क्‍या आपके साथ पढ़ते हैं? 
ईश्‍वरी ने जवाब दिया—हॉँ, साथ पढ़ते भी हैं और साथ रहते भी हैं।
यों कहिए कि आप ही की बदौलत मैं इलाहाबाद पड़ा हुआ हूं, नहीं कब का लखनऊ चला आया होता।
अब की मैं इन्‍हें घसीट लाया।
इनके घर से कई तार आ चुके थे, मगर मैंने इनकारी-जवाब दिलवा दिए।
आखिरी तार तो अर्जेंट था, जिसकी फीस चार आने प्रति शब्‍द है, पर यहां से उनका भी जवाब इनकारी ही था।
दोनों सज्‍जनों ने मेरी ओर चकित नेत्रों से देखा।
आतंकित हो जाने की चेष्‍टा करते जान पड़े।
रियासत अली ने अर्द्धशंका के स्‍वर में कहा—लेकिन आप बड़े सादे लिबास में रहते हैं।
ईश्‍वरी ने शंका निवारण की—महात्‍मा गांधी के भक्‍त हैं साहब।
खद्दर के सिवा कुछ पहने ही नहीं।
पुराने सारे कपड़े जला डाले।
यों कहा कि राजा हैं।
ढाई लाख सालाना की रियासत है, पर आपकी सूरत देखो तो मालूम होता है, अभी अनाथालय से पकड़कर आये हैं।
रामहरख बोले—अमीरों का ऐसा स्‍वभाव बहुत कम देखने में आता है।
कोई भॉंप ही नहीं सकता।
रियासत अली ने समर्थन किया—आपने महाराजा चॉँगली को देखा होता तो दॉंतों तले उंगली दबाते।
एक गाढ़े की मिर्जई और चमरौंधे जूते पहने बाजारों में घूमा करते थे।
सुनते हैं, एक बार बेगार में पकड़े गए थे और उन्‍हीं ने दस लाख से कालेज खोल दिया।
मैं मन में कटा जा रहा था; पर न जाने क्‍या बात थी कि यह सफेद झूठ उस वक्‍त मुझे हास्‍यास्‍पद न जान पड़ा।
उसके प्रत्‍येक वाक्‍य के साथ मानों मैं उस कल्पित वैभव के समीपतर आता जाता था।
मैं शहसवार नहीं हूं।
हॉँ, लड़कपन में कई बार लद्दू घोड़ों पर सवार हुआ हूं।
यहां देखा तो दो कलॉं-रास घोड़े हमारे लिए तैयार खड़े थे।
मेरी तो जान ही निकल गई।
सवार तो हुआ, पर बोटियॉं कॉंप रहीं थीं।
मैंने चेहरे पर शिकन न पड़ने दिया।
घोड़े को ईश्‍वरी के पीछे डाल दिया।
खैरियत यह हुई कि ईश्‍वरी ने घोड़े को तेज न किया, वरना शायद मैं हाथ-पॉँर तुड़वाकर लौटता।
संभव है, ईश्‍वरी ने समझ लिया हो कि यह कितने पानी में है।
ईश्‍वरी का घर क्‍या था, किला था।
इमामबाड़े का—सा फाटक, द्वार पर पहरेदार टहलता हुआ, नौकरों का कोई सिसाब नहीं, एक हाथी बॅंधा हुआ।
ईश्‍वरी ने अपने पिता, चाचा, ताऊ आदि सबसे मेरा परिचय कराया और उसी अतिश्‍योक्ति के साथ।
ऐसी हवा बॉंधी ‍िक कुछ न पूछिए।
नौकर-चाकर ही नहीं, घर के लोग भी मेरा सम्‍मान करने लगे।
देहात के जमींदार, लाखों का मुनाफा, मगर पुलिस कान्‍सटेबिल को अफसर समझने वाले।
कई महाशय तो मुझे हुजूर-हुजूर कहने लगे!
जब जरा एकान्‍त हुआ, तौ मैंने ईश्‍वरी से कहा—तुम बड़े शैतान हो यार, मेरी मिट्टी क्‍यों पलीद कर रहे हो?
ईश्‍वरी ने दृढ़ मुस्‍कान के साथ कहा—इन गधों के सामने यही चाल जरूरी थी, वरना सीधे मुँह बोलते भी नहीं।
जरा देर के बाद नाई हमारे पांव दबाने आया।
कुंवर लोग स्‍टेशन से आये हैं, थक गए होंगे।
ईश्‍वरी ने मेरी ओर इशारा करके कहा—पहले कुंवर साहब के पांव दबा।
मैं चारपाई पर लेटा हुआ था।
मेरे जीवन में ऐसा शायद ही कभी हुआ हो कि किसी ने मेरे पांव दबाए हों।
मैं इसे अमीरों के चोचले, रईसों का गधापन और बड़े आदमियों की मुटमरदी और जाने क्‍या-क्‍या कहकर ईश्‍वरी का परिहास किया करता और आज मैं पोतड़ों का रईस बनने का स्‍वांग भर रहा था।
इतने में दस बज गए।
पुरानी सभ्‍यता के लोग थे।
नयी रोशनी अभी केवल पहाड़ की चोटी तक पहुंच पायी थी।
अंदर से भोजन का बुलावा आया।
हम स्‍नान करने चले।
मैं हमेंशा अपनी धोती खुद छांट लिया करता हूँ; मगर यहॉँ मैंने ईश्‍वरी की ही भांति अपनी धोती भी छोड़ दी।
अपने हाथों अपनी धोती छांटते शर्म आ रही थी।
अंदर भोजन करने चले।
होस्‍टल में जूते पहले मेज पर जा डटते थे।
यहॉं पॉंव धोना आवश्‍यक था।
कहार पानी लिये खड़ा था।
ईश्‍वरी ने पॉंव बढ़ा दिए।
कहार ने उसके पॉंव धोए।
मैंने भी पॉंव बढ़ा दिए।
कहार ने मेरे पॉंव भी धोए।
मेरा वह विचार न जाने कहॉं चला गया था।
सोचा था, वहॉँ देहात में एकाग्र होकर खूब पढ़ेंगे, पर यहॉं सारा दिन सैर-सपाटे में कट जाता था।
कहीं नदी में बजरे पर सैर कर रहे हैं, कहीं मछ‍लियों या चिडियों का शिकार खेल रहे हैं, कहीं पहलवानों की कुश्‍ती देख रहे हैं, कहीं शतरंज पर जमें हैं।
ईश्‍वरी खूब अंडे मँगवाता और कमरे में स्‍टोव पर आमलेट बनते।
नौकरों का एक जत्‍था हमेशा घेरे रहता।
अपने हॉँथ-पॉँव हिलाने की कोई जरूरत नहीं।
केवल जबान हिला देना काफी है।
नहाने बैठो तो आदमी नहलाने को हाजिर, लेटो तो आदमी पंखा झलने को खड़े।
महात्‍मा गांधी का कुंवर चेला मशहूर था।
भीतर से बाहर तक मेरी धाक थी।
नाश्‍ते में जरा भी देर न होने पाए, कहीं कुंवर साहब नाराज न हो जाऍं; बिछावन ठीक समय पर लग जाए, कुंवर साहब के सोने का समय आ गया।
मैं ईश्‍वरी से भी ज्‍यादा नाजुक दिमाग बन गया था या बनने पर मजबूर किया गया था।
ईश्‍वरी अपने हाथ से बिस्‍तर बिछाले लेकिन कुंवर मेहमान अपने हाथों कैसेट अपना बिछावन बिछा सकते हैं! उनकी महानता में बट्टा लग जाएगा।
एक दिन सचमुच यही बात हो गई।
ईश्‍वरी घर में था।
शायद अपनी माता से कुछ बातचीत करने में देर हो गई।
यहॉं दस बज गए।
मेरी ऑंखें नींद से झपक रही थीं, मगर बिस्‍तर कैसेट लगाऊं? कुंवर जो ठहरा।
कोई साढ़े ग्‍यारह बजे महरा आया।
बड़ा मुंह लगा नौकर था।
घर के धंधों में मेरा बिस्‍तर लगाने की उसे सुधि ही न रही।
अब जो याद आई, तो भागा हुआ आया।
मैंने ऐसी डॉँट बताई कि उसने भी याद किया होगा।
ईश्‍वरी मेरी डॉँट सुनकर बाहर निकल आया और बोला—तुमने बहुत अच्‍छा किया।
यह सब हरामखोर इसी व्‍यवहार के योग्‍य हैं।
इसी तरह ईश्‍वरी एक दिन एक जगह दावत में गया हुआ था।
शाम हो गई, मगर लैम्‍प मेज पर रखा हुआ था।
दियासलाई भी थी, लेकिन ईश्‍वरी खुद कभी लैम्‍प नहीं जलाता था।
‍‍फिर कुंवर साहब कैसे जलाऍं? मैं झुंझला रहा था।
समाचार-पत्र आया रखा हुआ था।
जी उधर लगा हुआ था, पर लैम्‍प नदारद।
दैवयोग से उसी वक्‍त मुंशी रियासत अली आ निकले।
मैं उन्‍हीं पर उबल पड़ा, ऐसी फटकार बताई कि बेचारा उल्‍लू हो गया— तुम लोगों को इतनी फिक्र भी नहीं कि लैम्‍प तो जलवा दो! मालूम नहीं, ऐसे कामचोर आदमियों का यहॉं कैसे गुजर होता है।
मेरे यहॉं घंटे-भर निर्वाह न हो।
रियासत अली ने कॉँपते हुए हाथों से लैम्‍प जला दिया।
वहाँ एक ठाकुर अक्‍सर आया करता था।
कुछ मनचला आदमी था, महात्‍मा गांधी का परम भक्‍त।
मुझे महात्‍माजी का चेला समझकर मेरा बड़ा लिहाज करता था; पर मुझसे कुछ पूछते संकोच करता था।
एक दिन मुझे अकेला देखकर आया और हाथ बांधकर बोला—सरकार तो गांधी बाबा के चेले हैं न? लोग कहते हैं कि यह सुराज हो जाएगा तो जमींदार न रहेंगे।
मैंने शान जमाई—जमींदारों के रहने की जरूरत ही क्‍या है? यह लोग गरीबों का खून चूसने के सिवा और क्‍या करते है?
ठाकुर ने ‍पिर पूछा—तो क्‍यों, सरकार, सब जमींदारों की जमीन छीन ली जाएगी।
मैंनें कहा-बहुत-से लोग तो खुशी से दे देंगे।
जो लोग खुशी से न देंगे, उनकी जमीन छीननी ही पड़ेगी।
हम लोग तो तैयार बैठे हुए हैं।
ज्‍यों ही स्‍वराज्‍य हुआ, अपने इलाके असामियों के नाम हिबा कर देंगे।
मैं कुरसी पर पॉँव लटकाए बैठा था।
ठाकुर मेरे पॉँव दबाने लगा।
फिर बोला—आजकल जमींदार लोग बड़ा जुलुम करते हैं सरकार! हमें भी हुजूर, अपने इलाके में थोड़ी-सी जमीन दे दें, तो चलकर वहीं आपकी सेवा में रहें।
मैंने कहा—अभी तो मेरा कोई अख्तियार नहीं है भाई; लेकिन ज्‍यों ही अख्तियार मिला, मैं सबसे पहले तुम्‍हें बुलाऊंगा।
तुम्‍हें मोटर-ड़्राइवरी सिखा कर अपना ड्राइवर बना लूंगा।
सुना, उस दिन ठाकुर ने खूब भंग पी और अपनी स्‍त्री को खूब पीटा और गॉंव महाजन से लड़ने पर तैयार हो गया।
छुट्टी इस तरह तमाम हुई और हम फिर प्रयाग चले।
गॉँव के बहुत-से लोग हम लोगों को पहुंचाने आये।
ठाकुर तो हमारे साथ स्‍टेशन तक आया।
मैनें भी अपना पार्ट खूब सफाई से खेला और अपनी कुबेरोचित विनय और देवत्‍व की मुहर हरेक हृदय पर लगा दी।
जी तो चाहता था, हरेक नौकर को अच्छा इनाम दूँ, लेकिन वह सामर्थ्य कहॉँ थी? वापसी टिकट था ही, केवल गाड़ी में बैठना था; पर गाड़ी गायी तो ठसाठस भरी हुई।
दुर्गापूजा की छुट्टियॉं भोगकर सभी लोग लौट रहे थे।
सेकंड क्‍लास में तिल रखने की जगह नहीं।
इंटरव्यू क्‍लास की हालत उससे भी बदतर।
यह आखिरी गाड़ी थी।
किसी तरह रूक न सकते थे।
बड़ी मुश्किल से तीसरे दरजे में जगह मिली।
हमारे ऐश्‍वर्य ने वहॉं अपना रंग जमा लिया, मगर मुझे उसमें बैठना बुरा लग रहा था।
आये थे आराम से लेटे-लेटे, जा रहे थे सिकुड़े हुए।
पहलू बदलने की भी जगह न थी।
कई आदमी पढ़े-लिखे भी थे! वे आपस में अंगरेजी राज्‍य की तारीफ करते जा रहे थे।
एक महाश्‍य बोले—ऐसा न्‍याय तो किसी राज्‍य में नहीं देखा।
छोटे-बड़े सब बराबर।
राजा भी किसी पर अन्‍याय करे, तो अदालत उसकी गर्दन दबा देती है।
दूसरे सज्‍जन ने समर्थन किया—अरे साहब, आप खुद बादशाह पर दावा कर सकते हैं।
अदालत में बादशाह पर डिग्री हो जाती है।
एक आदमी, जिसकी पीठ पर बड़ा गट्ठर बँधा था, कलकत्‍ते जा रहा था।
कहीं गठरी रखने की जगह न मिलती थी।
पीठ पर बॉँधे हुए था।
इससे बेचैन होकर बार-बार द्वार पर खड़ा हो जाता।
मैं द्वार के पास ही बैठा हुआ था।
उसका बार-बार आकर मेरे मुंह को अपनी गठरी से रगड़ना मुझे बहुत बुरा लग रहा था।
एक तो हवा यों ही कम थी, दूसरे उस गँवार का आकर मेरे मुंह पर खड़ा हो जाना, मानो मेरा गला दबाना था।
मैं कुछ देर तक जब्‍त किए बैठा रहा।
एकाएक मुझे क्रोध आ गया।
मैंने उसे पकड़कर पीछे ठेल दिया और दो तमाचे जोर-जोर से लगाए।
उसनें ऑंखें निकालकर कहा—क्‍यों मारते हो बाबूजी, हमने भी किराया दिया है!
मैंने उठकर दो-तीन तमाचे और जड़ दिए।
गाड़ी में तूफान आ गया।
चारों ओर से मुझ पर बौछार पड़ने लगी।
अगर इतने नाजुक मिजाज हो, तो अव्‍वल दर्जे में क्‍यों नहीं बैठे।
कोई बड़ा आदमी होगा, तो अपने घर का होगा।
मुझे इस तरह मारते तो दिखा देता।
क्‍या कसूर किया था बेचारे ने।
गाड़ी में साँस लेने की जगह नहीं, खिड़की पर जरा सॉँस लेने खड़ा हो गया, तो उस पर इतना क्रोध! अमीर होकर क्‍या आदमी अपनी इन्‍सानियत बिल्‍कुल खो देता है।
यह भी अंगरेजी राज है, जिसका आप बखान कर रहे थे।
एक ग्रामीण बोला—दफ्तर मॉं घुस पावत नहीं, उस पै इत्‍ता मिजाज।
ईश्‍वरी ने अंगरेजी मे कहा- What an idiot you are, Bir!
और मेरा नशा अब कुछ-कुछ उतरता हुआ मालूम होता था।

बाबू अक्षयकुमार पटना के एक वकील थे और बड़े वकीलों में समझे जाते थे।
यानी रायबहादुरी के करीब पहुँच चुके थे।
जैसा कि अकसर बड़े आदमियों के बारे में मशहूर है, इन बाबू साब का लड़कपन भी बहुत गरीबी में बीता था।
मॉँ-बाप अब अपने शैतान लड़कों को डॉँटते-डॉँपटते तो बाबू अक्षयकुमार का नाम मिसाल के तौर पर पेश किया जाता था—अक्षय बाबू को देखों, आज दरवाजें पर हाथी झूमता है, कल पढ़ने को तेल नहीं मयस्सर होता था, पुआल जलाकर उसकी ऑंच में पढ़ते, सड़क की लालटेनों की रोशनी में सबक याद करते।
विद्या इस तरह आती है।
कोई-कोई कल्पनाशील व्यक्ति इस बात के भी साक्षी थे कि उन्होंने अक्षय बाबू को जुगनू की रोशनी में पढ़ते देखा है जुगनू की दमक या पुआल की ऑंच में स्थायी प्रकाश हो सकता है, इसका फैसला सुननेवालों की अक्ल पर था।
कहने का आशय यह है कि अक्षयकुमार का बचपन का जमाना बहुत ईर्ष्या करने योग्य न था और न वकालत का जमाना खुशनसीबियों की वह बाढ़ अपने साथ लाया जिसकी उम्मीद थी।
बाढ़ का ज़िक्र ही क्या, बरसों तक अकाल की सूरत थीं यह आशा कि सियाह गाउन कामधेनु साबित होगा और दुलिया की सारी नेमतें उसके सामने हाथ बॉँधे खड़ी रहेगी, झूठ निकली।
काला गाउन काले नसीब को रोशन न कर सका।
अच्छे दिनों के इन्तजार में बहुत दिन गुजर गए और आखिरकार जब अच्छे दिन आये, जब गार्डन पार्टियों में शरीक होने की दावतें आने लगीं, जब वह आम जलसों में सभापति की कुर्सी पर शोभायमान होने लगे तो जवानी बिदा हो चुकी थी और बालों को खिजाब की जरुरत महसूस होने लगी थी।
खासकर इस कारण से कि सुन्दर और हँसमुख हेमवती की खातिरदारी जरुरी थी जिसके शुभ आगमन ने बाबू अक्षयकुमार के जीवन की अन्तिम आकांक्षा को पूरा कर दिया था।
जिस तरह दानशीलता मनुष्य की दुर्गुणों को छिपा लेती है उसी तरह कृपणता उसके सद्गुणों पर पर्दा डाल देती है।
कंजूस आदमी के दुश्मन सब होते हैं, दोस्त कोई नहीं होता।
हर व्यक्ति को उससे नफरत होती है।
वह गरीब किसी को नुकसान नहीं पहूँचाता, आम तौर पर वह बहुत ही शान्तिप्रिय, गम्भीर, सबसे मिलजुल कर रहनेवाला और स्वाभिमानी व्यक्ति होता हे मगर कंजूसी काला रंग है जिस पर दूसरा कोई रंग, चाहे कितना ही चटख क्यों न हों, नहीं चढ़ सकता।
बाबू अक्षयकुमार भी कंजूस मशहूर थे, हालॉँकि जैसा कायदा है, यह उपाधि उन्हें ईर्ष्या के दरबार से प्राप्त हुई थी।
जो व्यक्ति कंजूस कहा जाता हो, समझ लो कि वह बहुत भाग्यशाली है और उससे डाह करने वाले बहुत हैं।
अगर बाबू अक्षयकुमार कौड़ियों को दॉँत से पकड़ते थे तो किसी का क्या नुकसान था।
अगर उनका मकान बहुत ठाट-बाट से नहीं सजा हुआ था, अगर उनके यहॉँ मुफ्तखोर ऊँघनेवाले नौकरों की फौज नहीं थी, अगर वह दो घोड़ों की फिटन पर कचहरी नहीं जाते थे तो किसी का क्या नुकसान था।
उनकी जिन्दगी का उसूल था कि कौड़ियों की तुम फिक्र रखो, रुपये अपनी फिक्र आप कर लेंगे।
और इस सुनहरे उसूल का कठोरता से पालन करने का उन्हें पूरा अधिकार था।
इन्हीं कौड़ियों पर जवानी की बहारें और दिल की उमंगें न्यौछावर की थीं।
ऑंखों की रोशनी और सेहत जैसी बड़ी नेमत इन्हीं कौड़ियों पर चढ़ाती थीं।
उन्हें दॉँतों से पकड़ते थे तो बहुत अच्छा करते थे, पलकों से उठाना चाहिए था।
लेकिन सुन्दर हँसमुख हेमवती का स्वभाव इसके बिलकुल उलटा था।
अपनी दूसरी बहनों की तरह वह भी सुख-सुविधा पर जान देती थी और गो बाबू अक्षयकुमार ऐसे नादान और ऐसे रुखे-सूखे नहीं थे कि उसकी कद्र करने के काबिल कमजोरियों की कद्र न करते (नहीं, वह सिंगार और सजावट की चीजों को देखकर कभी-कभी खुश होने की कोशिश भी करते थे) मगर कभी-कभी जब हेमवती उनकी नेक सलाहों ही परवाह न करके सीमा से आगे बढ़ जाती थी तो उस दिन बाबू साहब को उसकी खातिर अपनी वकालत की योग्यता का कुछ-न-कुछ हिस्सा जरुर खर्च करना पड़ता था।
एक रोज जब अक्षयकुमार कचहरी से आये तो सुन्दर और हँसमुख हेमवती ने एक रंगीन लिफाफा उनके हाथ में रख दिया।
उन्होंने देखा तो अन्दर एक बहुत नफीस गुलाबी रंग का निमंत्रण था।
हेमवती से बोले—इन लोगों को एक-न-एक खब्त सूझता ही रहता हैं।
मेरे खयाल में इस ड्रामैटिक परफारमेंस की कोई जरुरत न थीं।
हेमवती इन बातों के सुनने की आदी थी, मुस्कराकर बोली—क्यों, इससे बेहतर और कौन खुशी को मौकर हो सकता हैं।
अक्षय कुमार सगझ गये कि अब बहस-मुबाहिसे की जरुरत आ गई, सम्हाल बैठे और बोले—मेरी जान, बी ए के इम्तहान में पास होना कोई गैर-मामूली बात नहीं है, हजारों नौजवान हर साल पास होते रहते हैं।
अगर मेरा भाई होता तो मैं सिर्फ उसकी पीठ ठोंककर कहता कि शाबाश, खूब मेहनत की।
मुझे ड्रामा खेलने का खयाल भी न पैदा होता।
डाक्टर साहब तो समझदार आदमी हैं, उन्हें क्या सूझी !
हेमवती—मुझे तो जाना ही पड़ेगा।
अक्षयकुमार—क्यों, क्या वादा कर लिया है?
हेमवती—डाक्टर साहब की बीवी खुद आई थी।
अक्षयकुमार—तो मेरी जान, तुम भी कभी उनके घर चली जाना, परसों जाने की क्या जरुरत है?
हेमवती—अब बता ही दूँ, मुझे नायिका का पार्ट दिया गया है और मैंने उस मंजूर कर लिया है।
यह कहकर हेमवती ने गर्व से अपने पति की तरफ देखा, मगर अक्षयकुमार को इस खबर से बहुत खुशी नहीं हुई।
इससे पहले दो बार हेमवती शकुन्तला बन चुकी थी।
इन दोनों मौकों पर बाबू साहब को काफी खर्च करना पड़ा था।
उन्डें डर हुआ कि अब की हफ्ते में फिर घोष कम्पनी दो सौ का बिल पेश करेगी।
और इस बात की सख्त जरुरत थी कि अभी से रोक-थाम की जाय।
उन्होंने बहुत मुलायमियत से हेमवती का हाथ पकड़ लिया और बहुत मीठे और मुहब्बत में लिपटे हुए लहजे में बोले—प्यारी, यह बला फिर तुमने अपने सर ले ली।
अपनी तकलीफ और परेशानी का बिलकुल खयाल नहीं किया।
यह भी नहीं सोचा कि तुम्हारी परेशानी तुम्हारे इस प्रेमी को कितना परेशान करती है।
मेरी जान, यह जलसे नैतिक दृष्टि से बहुत आपत्तिजनक होते हैं।
इन्हीं मौकों पर दिलों में ईर्ष्या के बीज बोये जाते हैं।
यहीं, पीठ पीछे बुराई करने की आदत पड़ती है और यहीं तानेबाजी और नोकझोंक की मश्क होती है।
फलॉँ लेडी हसीन है, इसलिए उसकी दूसरी बहनों का फर्ज है कि उससे जलें।
मेरी जान, ईश्वर न करे कि कोई डाही बने मगर डाह करने के योग्य बनना तो अपने अख्तियार की बात नहीं।
मुझे भय है कि तुम्हारा दाहक सौन्दर्य कितने ही दिलों को जलाकर राख कर देगा।
प्यारी हेमू, मुझे दुख है कि तुमने मूझसे पूछे बगैर यह निमंत्रण स्वीकार कर लिया।
मुझे विश्वास है, अगर तुम्हें मालूम होता कि मैं इसे पसन्द न करुँगा तो तुम हरगिज स्वीकार न करतीं।
सुन्दर और हँसमुख हेमवती इस मुहब्बत में लिपटी हुई तकरीर को बजाहिर बहुत गौर से सुनती रही।
इसके बाद जान-बूझकर अनजान बनते हुए बोली—मैंने तो यह सोचकर मंजूर कर लिया था कि कपड़े सब पहले ही के रक्खें हुए हैं, ज्यादा सामान की जरुरत न होगी, सिर्फ चन्द घंटों की तकलीफ है और एहसान मुफ्त।
डाक्टरों को नाराज करना भी तो अच्छी बात नहीं है।
मगर अब न जाऊँगी।
मैं अभी उनको अपनी मजबूरी लिखे देती हूँ।
सचमुच क्या फायदा, बेकार की उलझन।
यह सुनकर कि कपड़े सब पहले के रक्खें हुए हैं, कुछ ज्यादा खर्च न होगा, अक्षयकुमार के दिल पर से एक बड़ा बोझ उठ गया।
डाक्टरों को नाराज करना भी तो अच्छी बात नहीं ।
यह जुमला भी मानी से खाली न था।
बाबू साहब पछताये कि अगर पहले से यह हाल मालूम होता तो काहे को इस तरह रुखा-सूखा उपदेशक बनना पड़ता।
गर्दन हिलाकर बोले—नहीं-नहीं मेरी जान, मेरा मंशा यह हरगिज नहीं कि तुम जाओं ही मत।
जब तुम निमंत्रण स्वीकार कर चुकी हो तो अब उससे मुकरना इन्सानियत से हटी हुई बात मालूम होती है।
मेरी सिर्फ यह मंशा थी कि जहॉँ तक मुमकिन हो, ऐसे जलसों से दूर रहना चाहिये।
मगर हेमवती ने अपना फैसला बहाल रक्खा—अब मैं न जाऊँगी।
तुम्हारी बातें गिरह में बांध लीं।
दूसरे दिन शाम को अक्षयकुमार हवाखोरी को निकले।
आनन्द बाग उस वक्त जोबन पर था।
ऊंचे-ऊंचे सरो और अशोक की कतारों के बीच, लाल बजरी से सजी हुई सड़क ऐसी खूबसूरत मालूम होती थी कि जैसे कमल के पत्तों में फूल खिलो हुआ है या नोकदार पलकों के बीच में लाल मतवाली आंखें जेब दे रही हैं।
बाबू अक्षयकुमार इस क्यारी पर हवा के हल्के-फुल्के ताजगी देनेवाले झोंकों को मजा उठाते हुए एक सायेदार कुंज में जा बैठे।
यह उनकी खास जगह थी।
इस इनायतों की बस्ती में आकर थोड़ी देर के लिए उनके दिल पर फूलों के खिलेपन और पत्तों की हरियाली का बहुत ही नशीला असर होता था।
थोड़ी देर के लिए उनका दिल भी फूल की तरह खिल जाता था।
यहॉँ बैठे उन्हें थोड़ी देर हुई थी कि उन्हें एक बूढ़ा आदमी अपनी तरफ आता हुआ दिखायी दिया।
उसने सलाम किया और एक मोहरदार बन्द लिफाफा देकर गायब हो गया।
अक्षय बाबू ने लिफाफा खोला और उसकी अम्बरी महक से रुह फड़क उठी।
खत का मजमून यह था:
मेरे प्यारे अक्षय बाबू, आप इस नाचीज के खत को पढ़कर बहुत हैरत में आएंगे, मगर मुझे आशा है कि आप मेरी इस ढिठाई को माफ करेंगे।
आपके आचार-विचार, आपकी सुरुचि और आपके रहन-सहन की तारीफें सुन-सुनकर मेरे दिल में आपके लिए एक प्रेम और आदर का भाव पैदा हो गया है।
आपके सादे रहन-सहन ने मुझे मोहित कर लिया है।
अगर हया-शर्म मेरा दामन न पकड़े होती तो मैं अपनी भावनाओं को और भी स्पष्ट शब्दों में प्रकाशित करती।
साल भर हुआ कि मैंने सामान्य पुरुषों की दुर्बलताओं से निराश होकर यह इरादा कर लिया था कि शेष जीवन खुशियों को सपना देखने में काटूँगी।
मैंने ढूंढा, मगर जिस दिल की तलाश थी, न मिला।
लेकिन जब से मैंने आपको देखा है, मुद्दतों की सोयी हुई उमंगें जाग उठी हैं।
आपके चेहरे पर सुन्दरता और जवानी की रोशनी न सही मगर कल्पना की झलक मौजूद है, जिसकी मेरी निगाह में जयादा इज्जत हैं हालॉँकि मेरा खयाल है कि अगर आपको अपने बहिरंग की चिन्ता होती तो शायद मेरे अस्तित्व का दुर्बल अंश ज्यादा प्रसन्न होता।
मगर मैं रुप की भूखी नहीं हूँ।
मुझे एक सच्चे, प्रदर्शन से मुक्त, सीने में दिल रखनेवाले इन्सान की चाह है और मैंने उसे पा लिया।
मैंने एक चतुर पनडुब्बे की तरह समुन्दर की तह में बैठकर उस रतन को ढूंढ निकाला है, मेरी आपसे केवल यह प्रार्थना है कि आप कल रात को डाक्टर किचलू के मकान पर तशरीफ लायें।
मैं आपका बहुत एहसान मानूँगी।
वहॉँ एक हरे कपड़े पहने स्त्री अशोकों के कुंज में आपके लिए आंखें बिछाये बैठी नजर आयेगीं।
इस खत को अक्षयकुमार ने दोबारा पढ़ा।
इसका उनके दिल पर क्या असर हुआ, यह बयान करने की जरुरत नहीं।
वह ऋषियों नहीं थे, हालॉँकि ऐसे नाजुक मौके पर ऋषियों का फिसल जाना भी असम्भव नहीं।
उन्हें एक नशा-सा महसूस होने लगा।
जरुर इस परी ने मुझे यहॉँ बैठे देखा होगा।
मैने आज कई दिन से आईना भी नहीं देखा, जाने चेहरे की क्या कैफियत हो रही हैं।
इस खयाल से बेचैन होकर वह दौड़े हुए एक हौज पर गए और उसके साफ पानी में अपनी सूरत देखी, मगर संतोष न हुआ।
बहुत तेजी से कदम बढ़ाते हुए मकान की तरफ चले और जाते ही आईने पर निगाह दौड़ाई।
हजामत साफ नहीं है और साफा कम्बख्त खूबसूरती से नहीं बँधा।
मगर तब भी मुझे कोई बदूसरत नहीं कह सकता।
यह जरुर कोई आला दरजे की पढ़ी-लिखी, ऊँचे विचारों वाली स्त्री है।
वर्ना मामूली औरतों की निगाह में तो दौलत और रुप के सिवा और कोई चीज जँचती ही नहीं।
तो भी मेरा यह फूहड़पन किसी सुरुचि-सम्पन्न स्त्री को अच्छा नहीं मालूम हो सकता।
मुझे अब इसका खयाल रखना होगा।
आज मेरे भाग्य जागे हैं।
बहुत मुद्दत के बाद मेरी कद्र करनेवाला एक सच्चा जौहरी नजर आया है।
भारतीय स्त्रियों शर्म और हया की पुतली होती हैं।
जब तक कि अपने दिल की हलचलों से मजबूर न हो जाये वह ऐसा खत लिखने को साहस नहीं कर सकतीं।
इन्हीं खयालों में बाबू अक्षयकुमार ने रात काटी।
पलक तक नहीं झपकी।
दूसरे दिन सुबह दस बजे तक बाबू अक्षयकुमार ने शहर की सारी फैशनेबुल दुकानों की सैर की।
दुकानदार हैरत में थे कि आज बाबू साहब यहॉँ कैसे भूल पड़े।
कभी भूलकर भी न झॉँकते थे, यह कायापलट क्योंकर हुई? गरज, आज उन्होंने बड़ी बेदर्दी से रुपया खर्च किया और जब घर चले तो फिटन पर बैठने की जगह न थी।
हेमवती ने उनके माथे पर से पसीना साफ करके पूछा—आज सबेरे से कहॉँ गायब हो गये? अक्षयकुमार ने चेहरे को जरा गम्भीर बनाकर जवाब दिया—आज जिगर में कुछ दर्द था, डाक्टर चड्ढा के पास चला गया था।
हेमवती के सुन्दर हँसते हुए चेहरे पर मुस्कराहट-सी आ गयी, बोली—तुमने मुझसे बिलकुल जिक्र नहीं किया? जिगर का दर्द भयानक मर्ज है।
अक्षयकुमार—डाक्टर साहब ने कहा है, कोई डरने की बात नहीं है।
हेमवती—इसकी दवा डा किचलू के यहॉँ बहुत अच्छी मिलती है।
मालूम नहीं, डाक्टर चड्ढा मर्ज की तह तक पहुँचे भी या नहीं।
अक्षयकुमार ने हेमवती की तरफ एक बार चुभती हुई निगाहों से देखा और खाना खाने लगे।
इसके बाद अपने कमरे में जाकर बैठै।
शाम को जब वह पार्क, घंटाघर, आनन्द बाग की सैर करते हुए फिटन पर जा रहे थे तो उनके होंठों पर लाली और गालों पर जवानी की गुलाबी झलक मौजूद थीं।
तो भी प्रकृति के अन्याय पर, जिसने उन्हें रुप की सम्पदा से वंचित रक्खा था, उन्हें आज जितना गुस्सा आया, शायद और कभी न आया हो।
आज वह पतली नाक के बदले अपना खूबसूरत गाउन और डिप्लोमा सब कुछ देने क लिए तैयार थे।
डाक्टर साहब किचलू का खूबसूरत लताओं से सजा हुआ बँगला रात के वक्त दिन का समॉँ दिखा रहा था।
फाटक के खम्भे, बरामदे की मेहराबें, सरों के पेड़ों की कतारें सब बिजली के बल्बों से जगमगा रही थीं।
इन्सान की बिजली की कारीगरी अपना रंगारंग जादू दिखा रही थी।
दरवाजे पर शुभागमन का बन्दनवार, पेड़ों पर रंग-बिरंगे पक्षी, लताओं में खिले हुए फूल, यह सब इसी बिजली की रोशनी के जलवे हैं।
इसी सुहानी रोशनी में शहर के रईस इठलाते फिर रहे हैं।
अभी नाटक शुरु करने में कुछ देर है।
मगर उत्कण्ठा लोगों को अधीर करने पर लगी हैं।
डाक्टर किचलू दरवाजे पर खड़े मेहमानों का स्वागत कर रहे हैं।
आठ बजे होंगे कि बाबू अक्षयकुमार बड़ी आन-बान के साथ अपनी फिटन से उतरे।
डाक्टर साहब चौंक पड़े, आज यह गूलर में कैसे फूल लग गए।
उन्होंने बड़े उत्साह से आगे बढ़कर बाबू साहब का स्वागत किया और सर से पॉँव तक उन्हें गौर से देखा।
उन्हें कभी खयाल भी न हुआ था कि बाबू अक्षयकुमार ऐसे सुन्दर सजीले कपड़े पहने हुए गबरु नौजवान बन सकते हैं।
कायाकल्प का स्टष्ट उदाहरण ऑंखों के सामने खड़ा था।
अक्षय बाबू को देखते ही इधर-उधर के लोग आकर उनके चारों ओर जमा हो गए।
हर शख्स हैरत से एक-दूसरे का मुंह ताकता था।
होंठ रुमाल की आड़ ढूंढने लगे, ऑंखें सरगोशियॉँ करने लगीं।
हर शख्स ने गैरमामूली तपाक से उनका मिज़ाज पूछा।
शराबियों की मजलिस और पीने की मनाही करने वाली हजरते वाइज की तशरीफआवरी का नज्ज़ारा पेश हो गया।
अक्षय बाबू बहुत झेंप रहे थे।
उनकी ऑंखें ऊपर को न उठती थीं।
इसलिए जब मिजाज़ापुर्सियों को तूफान दूर हुआ तो उन्होंने अपनी हरे कपड़ों वाली स्त्री की तलाश में चारों तरफ एक निगाह दौड़ायी और दिल में कहा—यह शोहदें हैं, मसखरे, मगर अभी-अभी उनकी ऑंखें खुली जाती हैं।
मैं दिखा दूँगा कि मुझ पर भी सुन्दरियों की दृष्टि पड़ती है।
ऐसी सुन्दरियॉँ भी हैं जो सच्चे दिल से मेरे मिजाज़ की कैफियत पूछती हैं और जिनसे अपना दर्देदिल कहने में मैं भी रंगीन-बयान हो सकता हूँ।
मगर उस हरे कपड़ों वाली प्रेमिका का कहीं पता न था।
निगों चारों तरफ से घूम-घामकर नाकाम वापस आयीं।
आध घंटे के बाद नाटक शूरु हुआ।
बाबू साहब निराश भाव से पैर उठाते हुए थियेटर हाल में गए और कुर्सी पर बैठ गए।
बैठ क्या गए, गिर पड़े।
पर्दा उठा।
शकुन्तला अपनी दोनों सखियों के साथ सिर पर घड़ा रक्खें पौदों को सींचती हुई दिखाई दी।
दर्शक बाग-बाग हो गये।
तारीफों के नार नाबुलन्द हुए।
शकुन्तला का जो काल्पनिक चित्र खिंच सकता है, वह ऑंखों के सामने खड़ा था—वही प्रेमिका का खुलापन, वही आकर्षक गम्भीरता, वही मतवाली चाल, वही शर्मीली ऑंखें।
अक्षय बाबू पहचान गए यह सुन्दर हॅसमुख हेमवती थी।
बाबू अक्षयकुमार का चेहरा गुस्से से लाल हो गया।
इसने मुझसे वादा किया था कि मैं नाटक में न जाऊँगी।
मैंने घंटों इस समझाया।
अपनी असमर्थता लिखने पर तेयार थी।
मगर सिर्फ-दूसरों को रिझाने और लुभाने के लिए, सिर्फ दूसरों के दिलों में अपने रुप और अपनी अदाओं को जादू फूँकने के लिए, सिर्फ दूसरी औरतों को जलाने के लिए उसने मेरी नसीहतों का और अपने वादे का, यहॉँ तक कि मेरी अप्रसन्नता का भी जरा भी खयाल न किया ! 
हेमवती ने भी उड़ती हुई निगाहों से उनकी तरफ देखा।
उनके बॉँकपन पर उसे जरा भी ताज्जुब न हुआ।
कम-से-कम वह मुस्करायी नहीं।
सारी महफिल बेसुध हो रही थी।
मगर अक्षयबाबू का जी वहॉ।
न लगता थां वह बार-बार उठके बाहर जाते, इधर-उधर बेचैनी से ऑंखें फाड़-फाड़ देखते और हर बार झुंझलाकर वापस आते।
चहॉँ तक कि बारह बज गए और अब मायूस होकर उन्होंने अपने-आप को कोसना शुरु किया—मैं भी कैसा अहमक हूँ।
एक शोख औरत के चकमे मे आ गया।
जरुर इन्हीं बदमाशों में से किसी की शरारत होगी।
यह लोग मुझे देख-देखकर कैसा हँसते थे! इन्हीं में से किसी मसखरे ने यह शिगूफा छोड़ा है।
अफसोस ! सैकड़ों रुपये पर पानी फिर गया, लज्जित हुआ सो अलग।
कई मुकदमें हाथ से गए।
हेमवती की निगाहों में जलील हो गया और यह सब सिर्फ इन हाहियों की खातिर ! मुझसे बड़ा अहमक और कौन होगा ! 
इस तरह अपने ऊपर लानत भेजते, गुस्से में भरे हुए वे फिर महाफिल की तरफ चले कि एकाएक एक सरो के पेड़ के नीचे वह हरितवसना सुन्दरी उन्हें इशारे से अपनी तरफ बुलाती हुई नजर आयी।
खुशी के मारे उनकी बॉँछें खिल गई, दिलोंदिमाग पर एक नशा-सा छा गया।
मस्ती के कदम उठाते, झूमते और ऐंठते उस स्त्री के पास आये और आशिकाना जोश के साथ बोले—ऐ रुप की रानी, मैं तुम्हारी इस कृपा के लिए हृदय से तुम्हारा कृतज्ञ हूँ।
तुम्हें देखने के शौक में इस अधमरे प्रेमी की ऑंखें पथरा गई और अगर तुम्हें कुछ देर तक और यह ऑंखें देख न पातीं तो तुम्हें अपने रुप के मारे हुए की लाश पर हसरत के ऑंसू बहाने पड़ते।
कल शाम ही से मेरे दिल की जो हालत हो रही है, उसका जिक्र बयान की ताकत से बाहर हैं।
मेरी जान, मैं कल कचहरी न गया, और कई मुकदमें हाथ से खोए।
मगर तुम्हारे दर्शन से आत्मा को जो आनन्द मिल रहा है, उस पर मैं अपनी जान भी न्योछावर कर ससकता हूँ।
मुझे अब धैर्य नहीं है।
प्रेम की आग ने संयम और धैर्य को जलाकर खाक कर दिया है।
तुम्हें अपने हुस्न के दीवाने से यह पर्दा करना शोभा नहीं देता।
शमा और परवाना में पर्दा कैसा।
रुप की खान और ऐ सौन्दर्य की आत्मा ! तेरी मुहब्बत भरी बातों ने मेरे दिल में आरजुओं का तूफान पैदा कर दिया है।
अब यह दिल तुम्हारे ऊपर न्योछावर है और यह जान तुम्हारे चरणों पर अर्पित है।
यह कहते हुए बाबू अक्षयकुमार ने आशिकों जैसी ढिठाई से आगे बढ़कर उस हरितवसना सुन्दरी का घूँघट उठा दिया और हेमवती को मुस्कराते देखकर बेअख्तियार मुँह से निकला—अरे ! और फिर कुछ मुंह से न निकला।
ऐसा मालूम हुआ कि जैसे ऑंखों के सामने से पर्दा हट गया।
बोले।
– यह सब तुम्हारी शरारत थी?
सुन्दर, हँसमुख हेमवती मुस्करायी और कुछ जवाब देना चाहती थीं, मगर बाबू अक्षयकुमार ने उस वक्त ज्यादा सवाल-जवाब का मौका न देखा।
बहुत लज्जित होते हुए बोले—हेमवत, अब मुंह से कुद मत कहो, तुम जीतीं मैं हार गया।
यह हार कभी न भूलेगी।

मानसरोवर भाग- 
प्रात:काल था।
आषाढ़ का पहला दौंगड़ा निकल गया था।
कीट-पतंगे चारों तरफ रेंगते दिखायी देते थे।
तिलोत्तमा ने वाटिका की ओर देखा तो वृक्ष और पौधे ऐसे निखर गये थे जैसे साबुन से मैले कपड़े निखर जाते हैं।
उन पर एक विचित्र आध्यात्मिक शोभा छाई हुई थी मानों योगीवर आनंद में मग्न पड़े हों।
चिड़ियों में असाधारण चंचलता थी।
डाल-डाल, पात-पात चहकती फिरती थीं।
तिलोत्तमा बाग में निकल आयी।
वह भी इन्हीं पक्षियों की भॉँति चंचल हो गयी थी।
कभी किसी पौधे की देखती, कभी किसी फूल पर पड़ी हुई जल की बूँदो को हिलाकर अपने मुँह पर उनके शीतल छींटे डालती।
लाज बीरबहूटियॉँ रेंग रही थी।
वह उन्हें चुनकर हथेली पर रखने लगी।
सहसा उसे एक काला वृहत्काय सॉँप रेंगता दिखायी-दिया।
उसने पिल्लाकर कहा—अम्मॉँ, नागजी जा रहे हैं।
लाओ थोड़ा-सा दूध उनके लिए कटोरे में रख दूं।
अम्मॉँ ने कहा—जाने दो बेटी, हवा खाने निकले होंगे।
तिलोत्तमा—गर्मियों में कहॉँ चले जाते हैं ? दिखायी नहीं देते।
मॉँ—कहीं जाते नहीं बेटी, अपनी बॉँबी में पड़े रहते हैं।
तिलोत्तमा—और कहीं नहीं जाते ?
मॉँ—बेटी, हमारे देवता है और कहीं क्यों जायेगें ? तुम्हारे जन्म के साल से ये बराबर यही दिखायी देतें हैं।
किसी से नही बोलते।
बच्चा पास से निकल जाय, पर जरा भी नहीं ताकते।
आज तक कोई चुहिया भी नहीं पकड़ी।
तिलोत्तमा—तो खाते क्या होंगे ? 
मॉँ—बेटी, यह लोग हवा पर रहते हैं।
इसी से इनकी आत्मा दिव्य हो जाती है।
अपने पूर्वजन्म की बातें इन्हें याद रहती हैं।
आनेवाली बातों को भी जानते हैं।
कोई बड़ा योगी जब अहंकार करने लगता है तो उसे दंडस्वरुप इस योनि में जन्म लेना पड़ता है।
जब तक प्रायश्चित पूरा नहीं होता तब तक वह इस योनि में रहता है।
कोई-कोई तो सौ-सौ, दो-दो सौं वर्ष तक जीते रहते हैं।
तिलोत्तमा—इसकी पूजा न करो तो क्या करें।
मॉँ—बेटी, कैसी बच्चों की-सी बातें करती हो।
नाराज हो जायँ तो सिर पर न जाने क्या विपत्ति आ पड़े।
तेरे जन्म के साल पहले-पहल दिखायी दिये थे।
तब से साल में दस-पॉँच बार अवश्य दर्शन दे जाते हैं।
इनका ऐसा प्रभाव है कि आज तक किसी के सिर में दर्द तक नहीं हुआ।
कई वर्ष हो गये।
तिलोत्तमा बालिका से युवती हुई।
विवाह का शुभ अवसर आ पहुँचा।
बारात आयी, विवाह हुआ, तिलोत्तमा के पति-गृह जाने का मुहूर्त आ पहुँचा।
नयी वधू का श्रृंगार हो रहा था।
भीतर-बाहर हलचल मची हुई थी, ऐसा जान पड़ता था भगदड़ पड़ी हुई है।
तिलोत्तमा के ह्रदय में वियोग दु:ख की तरंगे उठ रही हैं।
वह एकांत में बैठकर रोना चाहती है।
आज माता-पिता, भाईबंद, सखियॉँ-सहेलियॉँ सब छूट जायेगी।
फिर मालूम नहीं कब मिलने का संयोग हो।
न जाने अब कैसे आदमियों से पाला पड़ेगा।
न जाने उनका स्वभाव कैसा होगा।
न जाने कैसा बर्ताव करेंगे।
अममाँ की ऑंखें एक क्षण भी न थमेंगी।
मैं एक दिन के लिए कही, चली जाती थी तो वे रो-रोकर व्यथित हो जाती थी।
अब यह जीवनपर्यन्त का वियोग कैसे सहेंगी ? उनके सिर में दर्द होता था जब तक मैं धीरे-धीरे न मलूँ, उन्हें किसी तरह कल-चैन ही न पड़ती थी।
बाबूजी को पान बनाकर कौन देगा ? मैं जब तक उनका भोजन न बनाऊँ, उन्हें कोई चीज रुचती ही न थी? अब उनका भोजन कौन बानयेगा ? मुझसे इनको देखे बिना कैसे रहा जायगा? यहॉँ जरा सिर में दर्द भी होता था तो अम्मॉं और बाबूजी घबरा जाते थे।
तुरंत बैद-हकीम आ जाते थे।
वहॉँ न जाने क्या हाल होगा।
भगवान् बंद घर में कैसे रहा जायगा ? न जाने वहॉँ खुली छत है या नहीं।
होगी भी तो मुझे कौन सोने देगा ? भीतर घुट-घुट कर मरुँगी।
जगने में जरा देर हो जायगी तो ताने मिलेंगे।
यहॉँ सुबह को कोई जगाता था, तो अम्मॉँ कहती थीं, सोने दो।
कच्ची नींद जाग जायगी तो सिर में पीड़ा होने लगेगी।
वहॉँ व्यंग सुनने पड़ेंगे, बहू आलसी है, दिन भर खाट पर पड़ी रहती है।
वे (पति) तो बहुत सुशील मालूम होते हैं।
हॉँ, कुछ अभिमान अवश्य हैं।
कहों उनका स्वाभाव निठुर हुआ तो............? 
सहसा उनकी माता ने आकर कहा-बेटी, तुमसे एक बात कहने की याद न रही।
वहॉं नाग-पूजा अवश्य करती रहना।
घर के और लोग चाहे मना करें; पर तुम इसे अपना कर्तव्य समझना।
अभी मेरी ऑंखें जरा-जरा झपक गयी थीं।
नाग बाबा ने स्वप्न में दर्शन दिये।
तिलोत्तमा—अम्मॉँ, मुझे भी उनके दर्शन हुए हैं, पर मुझे तो उन्होंले बड़ा विकाल रुप दिखाया।
बड़ा भंयंकर स्वप्न था।
मॉँ—देखना, तुम्हारे धर में कोई सॉँप न मारने पाये।
यह मंत्र नित्य पास रखना।
तिलोत्तमा अभी कुछ जवाब न देने पायी थी कि अचानक बारात की ओर से रोने के शब्द सुनायी दिये, एक क्षण में हाहाकर मच गया।
भंयकर शोक-घटना हो गयी।
वर को सौंप ने काट लिया।
वह बहू को बिदा कराने आ रहा था।
पालकी में मसनद के नीचे एक काला साँप छिपा हुआ था।
वर ज्यों ही पालकी में बैठा, साँप ने काट लिया।
चारों ओर कुहराम मच गया।
तिलात्तमा पर तो मनों वज्रपात हो गया।
उसकी मॉँ सिर पीट-पीट रोने लगी।
उसके पिता बाबू जगदीशचंद्र मूर्च्छित होकर गिर पड़े।
ह्रदयरोग से पहले ही से ग्रस्त थे।
झाड़-फूँक करने वाले आये, डाक्टर बुलाये गये, पर विष घातक था।
जरा देर में वर के होंठ नीले पड़ गये, नख काले हो गये, मूर्छा आने लगी।
देखते-देखते शरीर ठंडा पड़ गया।
इधर उषा की लालिमा ने प्रकृति को अलोकित किया, उधर टिमटिमाता हुआ दीपक बुझ गया।
जैसे कोई मनुष्य बोरों से लदी हुई नाव पर बैठा हुआ मन में झुँझलाता है कि यह और तेज क्यों नहीं चलती , कहीं आराम से बैठने की जगह नहीं, राह इतनी हिल क्यों रही हैं, मैं व्यर्थ ही इसमें बैठा; पर अकस्मात् नाव को भँवर में पड़ते देख कर उसके मस्तूल से चिपट जाता है, वही दशा तिलोत्तमा की हुई।
अभी तक वह वियोगी दु:ख में ही मग्न थी, ससुराल के कष्टों और दुर्व्यवस्थाओं की चिंताओं में पड़ी हुई थी।
पर, अब उसे होश आया की इस नाव के साथ मैं भी डूब रही हूँ।
एक क्षण पहले वह कदाचित् जिस पुरुष पर झुँझला रही थी, जिसे लुटेरा और डाकू समझ रही थी, वह अब कितना प्यारा था।
उसके बिना अब जीवन एक दीपक था; बुझा हुआ।
एक वृक्ष था; फल-फूल विहीन।
अभी एक क्षण पहले वह दूसरों की इर्ष्या का कारण थी, अब दया और करुणा की।
थोड़े ही दिनों में उसे ज्ञात हो गया कि मैं पति-विहीन होकर संसार के सब सुखों से वंचित हो गयी।
एक वर्ष बीत गया।
जगदीशचंद्र पक्के धर्मावलम्बी आदमी थे, पर तिलोत्तमा का वैधव्य उनसे न सहा गया।
उन्होंने तिलोत्तमा के पुनर्विवाह का निश्चय कर लिया।
हँसनेवालों ने तालियॉँ बाजायीं पर जगदीश बाबू ने हृदय से काम लिया।
तिलात्तमा पर सारा घर जान देता था।
उसकी इच्छा के विरुद्ध कोई बात न होने पाती यहॉँ तक कि वह घर की मालकिन बना दी गई थी।
सभी ध्यान रखते कि उसकी रंज ताजा न होने पाये।
लेकिन उसके चेहरे पर उदासी छायी रहती थी, जिसे देख कर लोगों को दु:ख होता था।
पहले तो मॉँ भी इस सामाजिक अत्याचार पर सहमत न हुई; लेकिन बिरादरीवालों का विरोध ज्यों-ज्यों बढ़ता गया उसका विरोध ढीला पड़ता गया।
सिद्धांत रुप से तो प्राय: किसी को आपत्ति न थी किन्तु उसे व्यवहार में लाने का साहस किसी में न था।
कई महीनों के लगातार प्रयास के बाद एक कुलीन सिद्धांतवादी, सुशिक्षित वर मिला।
उसके घरवाले भी राजी हो गये।
तिलोत्तमा को समाज में अपना नाम बिकते देख कर दु:ख होता था।
वह मन में कुढ़ती थी कि पिताजी नाहक मेरे लिए समाज में नक्कू बन रहे हैं।
अगर मेरे भाग्य में सुहाग लिखा होता तो यह वज्र ही क्यों गिरता।
तो उसे कभी-कभी ऐसी शंका होती थी कि मैं फिर विधवा हो जाऊँगी।
जब विवाह निश्चित हो गया और वर की तस्वीर उसके सामने आयी तो उसकी ऑंखों में ऑंसू भर आये।
चेहरे से कितनी सज्जनता, कितनी दृढ़ता, कितनी विचारशीलता टपकती थी।
वह चित्र को लिए हुए माता के पास गयी और शर्म से सिर झुकाकर बोली-अम्मॉं, मुँह मुझे तो न खोलना चाहिए, पर अवस्था ऐसी आ पड़ी है कि बिना मुँह खोले रहा नहीं जाता।
आप बाबूजी को मना कर दें।
मैं जिस दशा में हूँ संतुष्ट हूँ।
मुझे ऐसा भय हो रहा है कि अबकी फिर वही शोक घटना...
मॉँ ने सहमी हुई ऑंखों से देख कर कहा—बेटी कैसी अशगुन की बात मुँह से निकाल रही हो।
तुम्हारे मन में भय समा गया है, इसी से यह भ्रम होता है।
जो होनी थी, वह हो चुकी।
अब क्या ईश्वर क्या तुम्हारे पीछे पड़े ही रहेंगे ?
तिलोत्तमा—हॉँ, मुझे तो ऐसा मालूम होता है ? 
मॉँ—क्यों, तुम्हें ऐसी शंका क्यों होती है ?
तिलोत्तमा—न जाने क्यो ? कोई मेरे मन मे बैठा हुआ कह रहा है कि फिर अनिष्ट होगा।
मैं प्रया: नित्य डरावने स्वप्न देखा करती हूँ।
रात को मुझे ऐसा जान पड़ता है कि कोई प्राणी जिसकी सूरत सॉँप से बहुत मिलती-जुलती है मेरी चारपाई के चारों ओर घूमता है।
मैं भय के मारे चुप्पी साध लेती हूँ।
किसी से कुछ कहती नहीं।
मॉँ ने समझा यह सब भ्रम है।
विवाह की तिथि नियत हो गयी।
यह केवल तिलोत्तमा का पुनर्संस्कार न था, बल्कि समाज-सुधार का एक क्रियात्मक उदाहरण था।
समाज-सुधारकों के दल दूर से विवाह सम्मिलित होने के लिए आने लगे, विवाह वैदिक रीति से हुआ।
मेहमानों ने खूब वयाख्यान दिये।
पत्रों ने खूब आलोचनाऍं कीं।
बाबू जगदीशचंद्र के नैतिक साहस की सराहना होने लगी।
तीसरे दिन बहू के विदा होने का मुहूर्त था।
जनवासे में यथासाध्य रक्षा के सभी साधनों से काम लिया गया था।
बिजली की रोशनी से सारा जनवास दिन-सा हो गया था।
भूमि पर रेंगती हुई चींटी भी दिखाई देती थी।
केशों में न कहीं शिकन थी, न सिलवट और न झोल।
शामियाने के चारों तरफ कनातें खड़ी कर दी गयी थी।
किसी तरफ से कीड़ो-मकोड़ों के आने की संम्भावना न थी; पर भावी प्रबल होती है।
प्रात:काल के चार बजे थे।
तारागणों की बारात विदा हो रही थी।
बहू की विदाई की तैयारी हो रही थी।
एक तरफ शहनाइयॉँ बज रही थी।
दूसरी तरफ विलाप की आर्त्तध्वनि उठ रही थी।
पर तिलोत्तमा की ऑंखों में ऑंसू न थे, समय नाजुक था।
वह किसी तरह घर से बाहर निकल जाना चाहती थी।
उसके सिर पर तलवार लटक रही थी।
रोने और सहेलियों से गले मिलने में कोई आनंद न था।
जिस प्राणी का फोड़ा चिलक रहा हो उसे जर्राह का घर बाग में सैर करने से ज्यादा अच्छा लगे, तो क्या आश्चर्य है।
वर को लोगों ने जगया।
बाजा बजने लगा।
वह पालकी में बैठने को चला कि वधू को विदा करा लाये।
पर जूते में पैर डाला ही था कि चीख मार कर पैर खींच लिया।
मालूम हुआ, पॉँव चिनगारियों पर पड़ गया।
देखा तो एक काला साँप जूते में से निकलकर रेंगता चला जाता था।
देखते-देखते गायब हो गया।
वर ने एक सर्द आह भरी और बैठ गया।
ऑंखों में अंधेरा छा गया।
एक क्षण में सारे जनवासे में खबर फैली गयी, लोग दौड़ पड़े।
औषधियॉँ पहले ही रख ली गयी थीं।
सॉँप का मंत्र जाननेवाले कई आदमी बुला लिये गये थे।
सभी ने दवाइयॉँ दीं।
झाड़-फूँक शुरु हुई।
औषधियॉँ भी दी गयी, पर काल के समान किसी का वश न चला।
शायद मौत सॉँप का वेश धर कर आयी थी।
तिलोत्तमा ने सुना तो सिर पीट लिया।
वह विकल होकर जनवासे की तरफ दौड़ी।
चादर ओढ़ने की भी सुधि न रही।
वह अपने पति के चरणों को माथे से लगाकर अपना जन्म सफल करना चाहती थी।
घर की स्त्रियों ने रोका।
माता भी रो-रोकर समझाने लगी।
लेकिन बाबू जगदीशचन्द्र ने कहा-कोई हरज नहीं, जाने दो।
पति का दर्शन तो कर ले।
यह अभिलाषा क्यों रह जाय।
उसी शोकान्वित दशा में तिलोत्तमा जनवासे में पहुँची, पर वहॉँ उसकी तस्कीन के लिए मरनेवाले की उल्टी सॉँसें थी।
उन अधखुले नेत्रों में असह्य आत्मवेदना और दारुण नैराश्य।
इस अद्भुत घटना का सामाचार दूर-दूर तक फैल गया।
जड़वादोगण चकित थे, यह क्या माजरा है।
आत्मवाद के भक्त ज्ञातभाव से सिर हिलाते थे मानों वे चित्रकालदर्शी हैं।
जगदीशचन्द्र ने नसीब ठोंक लिया।
निश्चय हो गया कि कन्या के भाग्य में विधवा रहना ही लिखा है।
नाग की पूजा साल में दो बार होने लगी।
तिलोत्तमा के चरित्र में भी एक विशेष अंतर दीखने लगा।
भोग और विहार के दिन भक्ति और देवाराधना में कटने लगे।
निराश प्राणियों का यही अवलम्ब है।
तीन साल बीत थे कि ढाका विश्वविद्यालय के अध्यापक ने इस किस्से को फिर ताजा किया।
वे पशु-शास्त्र के ज्ञाता थे।
उन्होंने साँपों के आचार-व्यवहार का विशेष रीति से अध्ययन किया।
वे इस रहस्य को खोलना चाहते थे।
जगदीशचंद्र को विवाह का संदेश भेजा।
उन्होंने टाल-मटोल किया।
दयाराम ने और भी आग्रह किया।
लिखा, मैने वैज्ञानिक अन्वेषण के लिए यह निश्चय किया है।
मैं इस विषधर नाग से लड़ना चाहता हूँ।
वह अगर सौ दॉँत ले कर आये तो भी मुझे कोई हानि नहीं पहुँचा सकता, वह मुझे काट कर आप ही मर जायेगा।
अगर वह मुझे काट भी ले तो मेरे पास ऐसे मंत्र और औषधियॉँ है कि मैं एक क्षण में उसके विष को उतार सकता हूँ।
आप इस विषय में कुछ चिंता न किजिए।
मैं विष के लिए अजेय हूँ।
जगदशीचंद्र को अब कोई उज्र न सूझा।
हॉँ, उन्होंने एक विशेष प्रयत्न यह किया कि ढाके में ही विवाह हो।
अतएब वे अपने कुटुम्बियों को साथ ले कर विवाह के एक सप्ताह पहले गये।
चलते समय अपने संदूक, बिस्तर आदि खूब देखभाल कर रखे कि सॉँप कहीं उनमें उनमें छिप कर न बैठा जाय।
शुभ लगन में विवाह-संस्कार हो गया।
तिलोत्तमा विकल हो रही थी।
मुख पर एक रंग आता था, एक रंग जाता था, पर संस्कार में कोई विध्न-बाधा न पड़ी।
तिलोत्तमा रो धो-कर ससुराल गयी।
जगदीशचंद्र घर लौट आये, पर ऐसे चिंतित थे जैसे कोई आदमी सराय मे खुला हुआ संदूक छोड़ कर बाजार चला जाय।
तिलोत्तमा के स्वभाव में अब एक विचित्र रुपांतर हुआ।
वह औरों से हँसती-बोलती आराम से खाती-पीती सैर करने जाती, थियेटरों और अन्य सामाजिक सम्मेलनों में शरीक होती।
इन अवसरों पर प्रोफेसर दया राम से भी बड़े प्रेम का व्यवहार करती, उनके आराम का बहुत ध्यान रखती।
कोई काम उनकी इच्छा के विरुद्ध न करती।
कोई अजनबी आदमी उसे देखकर कह सकता था, गृहिणी हो तो ऐसी हो।
दूसरों की दृष्टि में इस दम्पत्ति का जीवन आदर्श था, किन्तु आंतरिक दशा कुछ और ही थी।
उनके साथ शयनागार में जाते ही उसका मुख विकृत हो जाता, भौंहें तन जाती, माथे पर बल पड़ जाते, शरीर अग्नि की भॉँति जलने लगता, पलकें खुली रह जाती, नेत्रों से ज्वाला-सी निकलने लगती और उसमें से झुलसती हुई लपटें निकलती, मुख पर कालिमा छा जाती और यद्यपि स्वरुप में कोई विशेष अन्तर न दिखायी देखायी देता; पर न जाने क्यों भ्रम होने लगता, यह कोई नागिन है।
कभी –कभी वह फुँकारने भी लगतीं।
इस स्थिति में दयाराम को उनके समीप जाने या उससे कुछ बोलने की हिम्मत न पड़ती।
वे उसके रुप-लावण्य पर मुग्ध थे, किन्तु इस अवस्था में उन्हें उससे घृणा होती।
उसे इसी उन्माद के आवेग में छोड़ कर बाहर निकल आते।
डाक्टरों से सलाह ली, स्वयं इस विषय की कितनी ही किताबों का अध्ययन किया; पर रहस्य कुछ समझ में न आया, उन्हें भौतिक विज्ञान में अपनी अल्पज्ञता स्वीकार करनी पड़ी।
उन्हें अब अपना जीवन असह्य जान पड़ता।
अपने दुस्साहस पर पछताते।
नाहक इस विपत्ति में अपनी जान फँसायी।
उन्हें शंका होने लगी कि अवश्य कोई प्रेत-लीला है ! मिथ्यावादी न थे, पर जहॉँ बुद्धि और तर्क का कुछ वश नहीं चलता, वहॉँ मनुष्य विवश होकर मिथ्यावादी हो जाता है।
शनै:-शनै: उनकी यह हालत हो गयी कि सदैव तिलोत्तमा से सशंक रहते।
उसका उन्माद, विकृत मुखाकृति उनके ध्यान से न उतरते।
डर लगता कि कहीं यह मुझे मार न डाले।
न जाने कब उन्माद का आवेग हो।
यह चिन्ता ह्रदय को व्यथित किया करती।
हिप्नाटिज्म, विद्युत्शक्ति और कई नये आरोग्यविधानों की परीक्षा की गयी ।
उन्हें हिप्नाटिज्म पर बहुत भरोसा था; लेकिन जब यह योग भी निष्फल हो गया तो वे निराश हो गये।
एक दिन प्रोफेसर दयाराम किसी वैज्ञनिक सम्मेलन में गए हुए थे।
लौटे तो बारह बज गये थे।
वर्षा के दिन थे।
नौकर-चाकर सो रहे थे।
वे तिलोत्तमा के शयनगृह में यह पूछने गये कि मेरा भोजन कहॉँ रखा है।
अन्दर कदम रखा ही था कि तिलोत्तमा के सिरंहाने की ओर उन्हें एक अतिभीमकाय काला सॉँप बैठा हुआ दिखायी दिया।
प्रो. साहब चुपके से लौट आये।
अपने कमरे में जा कर किसी औषधि की एक खुराक पी और पिस्तौल तथा साँगा ले कर फिर तिलोत्तमा के कमरे में पहुँचे।
विश्वास हो गया कि यह वही मेरा पुराना शत्रु है।
इतने दिनों में टोह लगाता हुआ यहॉँ आ पहुँचा।
पर इसे तिलोत्तामा से क्यों इतना स्नेह है।
उसके सिरहने यों बैठा हुआ है मानो कोई रस्सी का टुकड़ा है।
यह क्या रहस्य है ! उन्होंने साँपों के विषय में बड़ी अदभूत कथाऍं पढ़ी और सुनी थी, पर ऐसी कुतूहलजनक घटना का उल्लेख कहीं न देखा था।
वे इस भॉँति सशसत्र हो कर फिर कमरे में पहुँचे तो साँप का पात न था।
हॉँ, तिलोत्तमा के सिर पर भूत सवार हो गया था।
वह बैठी हुई आग्ये हुई नेत्रों के द्वारा की ओर ताक रही थी।
उसके नयनों से ज्वाला निकल रही थी, जिसकी ऑंच दो गज तक लगती।
इस समय उन्माद अतिशय प्रचंड था।
दयाराम को देखते ही बिजली की तरह उन पर टूट पड़ी और हाथों से आघात करने के बदले उन्हें दॉँतों से काटने की चेष्टा करने लगी।
इसके साथ ही अपने दोनों हाथ उनकी गरदन डाल दिये।
दयाराम ने बहुतेरा चाहा, ऐड़ी-चोटी तक का जोर लगा कि अपना गला छुड़ा लें, लेकिन तिलोत्तमा का बाहुपाश प्रतिक्षण साँप की केड़ली की भॉँति कठोर एवं संकुचित होता जाता था।
उधर यह संदेह था कि इसने मुझे काटा तो कदाचित् इसे जान से हाथ धोना पड़े।
उन्होंने अभी जो औषधि पी थी, वह सर्प विष से अधिक घातक थी।
इस दशा में उन्हें यह शोकमय विचार उत्पन्न हुआ।
यह भी कोई जीवन है कि दम्पति का उत्तरदायित्व तो सब सिर पर सवार, उसका सुख नाम का नहीं, उलटे रात-दिन जान का खटका।
यह क्या माया है।
वह सॉँप कोई प्रेत तो नही है जो इसके सिर आकर यह दशा कर दिया करता है।
कहते है कि ऐसी अवस्था में रोगी पर चोट की जाती है, वह प्रेत पर ही पड़ती हैं नीचे जातियों में इसके उदाहरण भी देखे हैं।
वे इसी हैंसंबैस में पड़े हुए थे कि उनका दम घुटने लगा।
तिलात्तमा के हाथ रस्सी के फंदे की भॉँति उनकी गरदन को कस रहे थें वे दीन असहाय भाव से इधर-उधर ताकने लगे।
क्योंकर जान बचे, कोई उपाय न सूझ पड़ता था।
साँस लेना।
दुस्तर हो गया, देह शिथिल पड़ गयी, पैर थरथराने लगे।
सहसा तिलोत्तमा ने उनके बाँहों की ओर मुँह बढ़ाया।
दयाराम कॉँप उठे।
मृत्यु ऑंखें के सामने नाचने लगी।
मन में कहा—यह इस समय मेरी स्त्री नहीं विषैली भयंकर नागिन है: इसके विष से जान बचानी मुश्किल है।
अपनी औषधि पर जो भरोसा था, वह जाता रहा।
चूहा उन्मत्त दशा में काट लेता है तो जान के लाले पड़ जाते है।
भगवान् ? कितन विकराल स्वरुप है ? प्रत्यक्ष नागिन मालूम हो रही है।
अब उलटी पड़े या सीधी इस दशा का अंत करना ही पड़ेगा।
उन्हें ऐसा जान पड़ा कि अब गिरा ही चाहता हूँ।
तिलोत्तमा बार-बार सॉँप की भॉँति फुँकार मार कर जीभ निकालते हुए उनकी ओर झपटती थी।
एकाएक वह बड़े कर्कश स्वर से बोली— मूर्ख ? तेरा इतना साहस कि तू इस सुदंरी से प्रेमलिंगन करे।
यह कहकर वह बड़े वेग से काटने को दौड़ी।
दयाराम का धैर्य जाता रहा।
उन्होंने दहिना हाथ सीधा किया और तिलोत्तमा की छाती पर पिस्तौल चला दिया।
तिलोत्तमा पर कुछ असर न हुआ।
बाहें और भी कड़ी हो गयी; ऑंखों से चिनगारियॉँ निकलने लगी।
दयाराम ने दूसरी गोली दाग दी।
यह चोट पूरी पड़ी।
तिलोत्तमा का बाहु-बंधन ढीला पड़ गया।
एक क्षण में उसके हाथ नीचे को लटक गये, सिर झ्रुक गया और वह भूमि पर गिर पड़ी।
तब वह दृश्य देखने में आया जिसका उदाहराण कदाचित् अलिफलैला चंद्रकांता में भी न मिले।
वही फ्लँग के पास, जमीन पर एक काला दीर्घकाय सर्प पड़ा तड़प रहा था।
उसकी छाती और मुँह से खून की धारा बह रही थी।
दयाराम को अपनी ऑंखों पर विश्वास न आता था।
यह कैसी अदभुत प्रेत-लीला थी! समस्या क्या है किससे पूछूँ ? इस तिलस्म को तोड़ने का प्रयत्न करना मेरे जीवन का एक कर्त्तव्य हो गया।
उन्होंने सॉँगे से सॉँप की देह मे एक कोचा मारा और फिर वे उसे लटकाये हुए ऑंगन में लाये।
बिलकुल बेदम हो गया था।
उन्होंने उसे अपने कमरे में ले जाकर एक खाली संदूक में बंदकर दिया।
उसमें भुस भरवा कर बरामदे में लटकाना चाहते थे।
इतना बड़ा गेहुँवन साँप किसी ने न देखा होगा।
तब वे तिलोत्तमा के पास गये।
डर के मारे कमरे में कदम रखने की हिम्मत न पड़ती थी।
हॉँ, इस विचार से कुछ तस्कीन होती थी कि सर्प प्रेत मर गया है तो उसकी जान बच गयी होगी।
इस आशा और भय की दशा में वे अन्दर गये तो तिलोत्तमा आईने के सामने खड़ी केश सँवार रही थी।
दयाराम को मानो चारों पदार्थ मिल गये।
तिलोत्तमा का मुख-कमल खिला हुआ था।
उन्होंने कभी उसे इतना प्रफुल्लित न देखा था।
उन्हें देखते ही वह उनकी ओर प्रेम से चली और बोली—आज इतनी रात तक कहॉँ रहे ? 
दयाराम प्रेमोन्नत हो कर बोले—एक जलसे में चला गया था।
तुम्हारी तबीयत कैसी हे ? कहीं दर्द नहीं है ? 
तिलोत्तमा ने उनको आश्चर्य से देख कर पूछा—तुम्हें कैसे मालूम हुआ ? मेरी छाती में ऐसा दर्द हो रहा है, जैस चिलक पड़ गयी हो।

( )
केशव के घर में कार्निस के ऊपर एक चिड़िया ने अण्डे दिए थे।
केशव और उसकी बहन श्यामा दोनों बड़े ध्यान से चिड़ियों को वहां आते-जाते देखा करते ।
सवेरे दोनों आंखे मलते कार्निस के सामने पहुँच जाते और चिड़ा या चिड़िया दोनों को वहां बैठा पातें।
उनको देखने में दोनों बच्चों को न मालूम क्या मजा मिलता, दूध और जलेबी की भी सुध न रहती थी।
दोनों के दिल में तरह-तरह के सवाल उठते।
अण्डे कितने बड़े होंगे ? किस रंग के होंगे ? कितने होंगे ? क्या खाते होंगे ? उनमें बच्चे किस तरह निकल आयेंगे ? बच्चों के पर कैसे निकलेंगे ? घोंसला कैसा है? लेकिन इन बातों का जवाब देने वाला कोई नहीं।
न अम्मां को घर के काम-धंधों से फुर्सत थी न बाबूजी को पढ़ने-लिखने से ।
दोनों बच्चे आपस ही में सवाल-जवाब करके अपने दिल को तसल्ली दे लिया करते थे।
श्यामा कहती—क्यों भइया, बच्चे निकलकर फुर से उड़ जायेंगे ?
केशव विद्वानों जैसे गर्व से कहता—नहीं री पगली, पहले पर निकलेंगे।
बगैर परों के बेचारे कैसे उड़ेगे ?
श्यामा—बच्चों को क्या खिलायेगी बेचारी ?
केशव इस पेचीदा सवाल का जवाब कुछ न दे सकता था।
इस तरह तीन-चान दिन गुजर गए।
दोनों बच्चों की जिज्ञासा दिन-दिन बढ़ती जाती थीं अण्डों को देखने के लिए वह अधी हो उठते थे।
उन्होने अनुमान लगाया कि अब बच्चे जरूर निकल आये होंगे ।
बच्चों के चारों का सवाल अब उनके सामने आ खड़ा हुआ।
चिड़ियां बेचारी इतना दाना कहां पायेंगी कि सारे बच्चों का पेट भरे।
ग़रीब बच्चे भूख के मारे चूं-चूं करके मर जायेंगे।
इस मुसीबत का अन्दाजा करके दोनों घबरा उठे।
दोनों ने फैसला किया कि कार्निस पर थोड़ा-सा दाना रख दिया जाये।
श्यामा खुश होकर बोली—तब तो चिड़ियों को चारे के लिए कहीं उड़कर न जाना पड़ेगा न ?
केशव—नहीं, तब क्यों जायेंगी ?
श्यामा—क्यों भइया, बच्चों को धूप न लगती होगी?
केशव का ध्यान इस तकलीफ की तरफ न गया था।
बोला—जरूर तकलीफ हो रही होगी।
बेचारे प्यास के मारे पड़फ रहे होंगे।
ऊपर छाया भी तो कोई नहीं ।
आखिर यही फैसला हुआ कि घोंसले के ऊपर कपड़े की छत बना देनी चाहिये।
पानी की प्याली और थोड़े-से चावल रख देने का प्रस्ताव भी स्वीकृत हो गया।
दोनों बच्चे बड़े चाव से काम करने लगें श्यामा मॉँ की आंख बचाकर मटके से चावल निकाल लायी।
केशव ने पत्थर की प्याली का तेल चुपके से जमीन पर गिरा दिया और खूब साफ़ करके उसमें पानी भरा।
अब चांदनी के लिए कपड़ा कहां से लाए ? फिर ऊपर बगैर छड़ियों के कपड़ा ठहरेगा कैसे और छड़ियां खड़ी होंगी कैसे ?
केशव बड़ी देर तक इसी उधेड़-बुन में रहा।
आखिरकार उसने यह मुश्किल भी हल कर दी।
श्यामा से बोला—जाकर कूड़ा फेंकने वाली टोकरी उठा लाओ।
अम्मांजी को मत दिखाना।
श्यामा—वह तो बीच में फटी हुई है।
उसमें से धूप न जाएगी ?
केशव ने झुंझलाकर कहा—तू टोकरी तो ला, मै उसका सुराख बन्द करने की कोई हिकमत निकालूंगा।
श्यामा दौड़कर टोकरी उठा लायी।
केशव ने उसके सुराख में थोड़ा –सा कागज ठूँस दिया और तब टोकरी को एक टहनी से टिकाकर बोला—देख ऐसे ही घोंसले पर उसकी आड़ दूंगा।
तब कैसे धूप जाएगी?
श्यामा ने दिल में सोचा, भइया कितने चालाक हैं।
( )
गर्मी के दिन थे।
बाबूजी दफ्तर गए हुए थे।
अम्मां दोनो बच्चों को कमरे में सुलाकर खुद सो गयी थीं।
लेकिन बच्चों की आंखों में आज नींद कहां ? अम्माजी को बहकाने के लिए दोनों दम रोके आंखें बन्द किए मौके का इन्तजार कर रहे थे।
ज्यों ही मालूम हुआ कि अम्मां जी अच्छी तरह सो गयीं, दोनों चुपके से उठे और बहुत धीरे से दरवाजे की सिटकनी खोलकर बाहर निकल आये।
अण्डों की हिफाजत करने की तैयारियां होने लगीं।
केशव कमरे में से एक स्टूल उठा लाया, लेकिन जब उससे काम न चला, तो नहाने की चौकी लाकर स्टूल के नीचे रखी और डरते-डरते स्टूल पर चढ़ा।
श्यामा दोनों हाथों से स्टूल पकड़े हुए थी।
स्टुल को चारों टागें बराबर न होने के कारण जिस तरफ ज्यादा दबाव पाता था, जरा-सा हिल जाता था।
उस वक्त केशव को कितनी तकलीफ उठानी पड़ती थी।
यह उसी का दिल जानता था।
दोनो हाथों से कार्निस पकड़ लेता और श्यामा को दबी आवाज से डांटता—अच्छी तरह पकड़, वर्ना उतरकर बहुत मारूँगा।
मगर बेचारी श्यामा का दिल तो ऊपर कार्निस पर था।
बार-बार उसका ध्यान उधर चला जाता और हाथ ढीले पड़ जाते।
केशव ने ज्यों ही कार्निस पर हाथ रक्खा, दोनों चिड़ियां उड़ गयी ।
केशव ने देखा, कार्निस पर थोड़े-से तिनके बिछे हुए है, और उस पर तीन अण्डे पड़े हैं।
जैसे घोंसले उसने पेड़ों पर देखे थे, वैसा कोई घोंसला नहीं है।
श्यामा ने नीचे से पूछा—कै बच्चे हैं भइया?
केशव—तीन अण्डे हैं, अभी बच्चे नहीं निकले।
श्यामा—जरा हमें दिखा दो भइया, कितने बड़े है ?
केशव—दिखा दूंगा, पहले जरा चिथड़े ले आ, नीचे बिछा दूँ।
बेचारे अंडे तिनकों पर पड़े है।
श्यामा दौड़कर अपनी पुरानी धोती फाड़कर एक टुकड़ा लायी।
केशव ने झुककर कपड़ा ले लिया, उसके कई तह करके उसने एक गद्दी बनायी और उसे तिनकों पर बिछाकर तीनों अण्डे उस पर धीरे से रख दिए।
श्यामा ने फिर कहा—हमको भी दिखा दो भइया।
केशव—दिखा दूँगा, पहले जरा वह टोकरी दे दो, ऊपर छाया कर दूँ।
श्यामा ने टोकरी नीचे से थमा दी और बोली—अब तुम उतर आओ, मैं भी तो देखूं।
केशव ने टोकरी को एक टहनी से टिकाकर कहा—जा, दाना और पानी की प्याली ले आ, मैं उतर आऊँ तो दिखा दूँगा।
श्यामा प्याली और चावल भी लाची ।
केशव ने टोकरी के नीचे दोनों चीजें रख दीं और आहिस्ता से उतर आया।
श्यामा ने गिड़गिड़ा कर कहा—अब हमको भी चढ़ा दो भइया!
केशव—तू गिर पड़ेगी ।
श्यामा—न गिरूंगी भइया, तुम नीचे से पकड़े रहना।
केशव—न भइया, कहीं तू गिर-गिरा पड़ी तो अम्मां जी मेरी चटनी ही कर डालेंगी।
कहेंगी कि तूने ही चढ़ाया था।
क्या करेगी देखकर।
अब अण्डे बड़े आराम से हैं।
जब बच्चे निकलेगें, तो उनको पालेंगे।
दोनों चिड़ियॉँ बार-बार कार्निस पर आती थीं और बगैर बैठे ही उड़ जाती थीं।
केशव ने सोचा, हम लोगों के डर के मारे नहीं बैठतीं।
स्टूल उठाकर कमरे में रख आया , चौकी जहां की थी, वहां रख दी।
श्यामा ने आंखों में आंसू भरकर कहा—तुमने मुझे नहीं दिखाया, मैं अम्मां जी से कह दूँगी।
केशव—अम्मां जी से कहेगी तो बहुत मारूँगा, कहे देता हूँ।
श्यामा—तो तुमने मुझे दिखाया क्यों नहीं ?
केशव—और गिर पड़ती तो चार सर न हो जाते।
श्यामा—हो जाते, हो जाते।
देख लेना मैं कह दूँगी।
इतने में कोठरी का दरवाजा खुला और मां ने धूप से आंखें को बचाते हुए कहा- तुम दोनों बाहर कब निकल आए ? मैंने कहा था न कि दोपहर को न निकलना ? किसने किवाड़ खोला ?
किवाड़ केशव ने खोला था, लेकिन श्यामा न मां से यह बात नहीं कही।
उसे डर लगा कि भैया पिट जायेंगे।
केशव दिल में कांप रहा था कि कहीं श्यामा कह न दे।
अण्डे न दिखाए थे, इससे अब उसको श्यामा पर विश्वास न था श्यामा सिर्फ मुहब्बत के मारे चुप थी या इस क़सूर में हिस्सेदार होने की वजह से, इसका फैसला नहीं किया जा सकता।
शायद दोनों ही बातें थीं।
मॉँ ने दोनों को डॉँट-डपटकर फिर कमरे में बंद कर दिया और आप धीरे-धीरे उन्हें पंखा झलने लगी।
अभी सिर्फ दो बजे थें बाहर तेज लू चल रही थी।
अब दोनों बच्चों को नींद आ गयी थी।
( )
चार बजे यकायक श्यामा की नींद खुली।
किवाड़ खुले हुए थे।
वह दौड़ी हुई कार्निस के पास आयी और ऊपर की तरफ ताकने लगी ।
टोकरी का पता न था।
संयोग से उसकी नजर नीचे गयी और वह उलटे पांव दौड़ती हुई कमरे में जाकर जोर से बोली—भइया,अण्डे तो नीचे पड़े हैं, बच्चे उड़ गए!
केशव घबराकर उठा और दौड़ा हुआ बाहर आया तो क्या देखता है कि तीनों अण्डे नीचे टूटे पड़े हैं और उनसे को चूने की-सी चीज बाहर निकल आयी है।
पानी की प्याली भी एक तरफ टूटी पड़ी हैं।
उसके चेहरे का रंग उड़ गया।
सहमी हुई आंखों से जमीन की तरफ देखने लगा।
श्यामा ने पूछा—बच्चे कहां उड़ गए भइया ?
केशव ने करुण स्वर में कहा—अण्डे तो फूट गए ।
और बच्चे कहां गये ? 
केशव—तेरे सर में।
देखती नहीं है अण्डों से उजला-उजला पानी निकल आया है।
वही दो-चार दिन में बच्चे बन जाते।
मां ने सोटी हाथ में लिए हुए पूछा—तुम दोनो वहां धूप में क्या कर रहें हो ?
श्यामा ने कहा—अम्मां जी, चिड़िया के अण्डे टूटे पड़े है।
मां ने आकर टूटे हुए अण्डों को देखा और गुस्से से बोलीं—तुम लोगों ने अण्डों को छुआ होगा ?
अब तो श्यामा को भइया पर ज़रा भी तरस न आया।
उसी ने शायद अण्डों को इस तरह रख दिया कि वह नीचे गिर पड़े।
इसकी उसे सजा मिलनी चाहिएं बोली—इन्होंने अण्डों को छेड़ा था अम्मां जी।
मां ने केशव से पूछा—क्यों रे? 
केशव भीगी बिल्ली बना खड़ा रहा।
मां—तू वहां पहुँचा कैसे ?
श्यामा—चौके पर स्टूल रखकर चढ़े अम्मांजी।
केशव—तू स्टूल थामे नहीं खड़ी थी ?
श्यामा—तुम्हीं ने तो कहा था !
मां—तू इतना बड़ा हुआ, तुझे अभी इतना भी नहीं मालूम कि छूने से चिड़ियों के अण्डे गन्दे हो जाते हैं।
चिड़िया फिर इन्हें नहीं सेती।
श्यामा ने डरते-डरते पूछा—तो क्या चिड़िया ने अण्डे गिरा दिए हैं, अम्मां जी ?
मां—और क्या करती।
केशव के सिर इसका पाप पड़ेगा।
हाय, हाय, जानें ले लीं दुष्ट नें!
केशव रोनी सूरत बनाकर बोला—मैंने तो सिर्फ अण्डों को गद्दी पर रख दिया था, अम्मा जी !
मां को हंसी आ गयी।
मगर केशव को कई दिनों तक अपनी गलती पर अफसोस होता रहा।
अण्डों की हिफ़ाजत करने के जोश में उसने उनका सत्यानाश कर डाला।
इसे याद करके वह कभी-कभी रो पड़ता था।
दोनों चिड़ियां वहां फिर न दिखायी दीं।

मानसरोवर भाग- 
परशुराम: वहीं, वहीं दालान में ठहरो!
मर्यादा: क्यों, क्या मुझमें कुछ छूत लग गई!
परशुराम: पहले यह बताओं तुम इतने दिनों से कहां रहीं, किसके साथ रहीं, किस तरह रहीं और फिर यहां किसके साथ आयीं? तब, तब विचार...देखी जाएगी।
मर्यादा: क्या इन बातों को पूछने का यही वक्त है; फिर अवसर न मिलेगा?
परशुराम: हां, यही बात है।
तुम स्नान करके नदी से तो मेरे साथ ही निकली थीं।
मेरे पीछे-पीछे कुछ देर तक आयीं भी; मै पीछे फिर-फिर कर तुम्हें देखता जाता था,फिर एकाएक तुम कहां गायब हो गयीं?
मर्यादा: तुमने देखा नहीं, नागा साधुओं का एक दल सामने से आ गया।
सब आदमी इधर-उधर दौड़ने लगे।
मै भी धक्के में पड़कर जाने किधर चली गई।
जरा भीड़ कम हुई तो तुम्हें ढूंढ़ने लगी।
बासू का नाम ले-ले कर पुकारने लगी, पर तुम न दिखाई दिये।
परशुराम: अच्छा तब?
मर्यादा: तब मै एक किनारे बैठकर रोने लगी, कुछ सूझ ही न पड़ता कि कहां जाऊं, किससे कहूं, आदमियों से डर लगता था।
संध्या तक वहीं बैठी रोती रही।
ै
परशुराम: इतना तूल क्यों देती हो? वहां से फिर कहां गयीं?
मर्यादा: संध्या को एक युवक ने आ कर मुझसे पूछा, तुम्हारेक घर के लोग कहीं खो तो नहीं गए है? मैने कहा: हां।
तब उसने तुम्हारा नाम, पता, ठिकाना पूछा।
उसने सब एक किताब पर लिख लिया और मुझसे बोला: मेरे साथ आओ, मै तुम्हें तुम्हारे घर भेज दूंगा।
परशुराम: वह आदमी कौन था?
मर्यादा: वहां की सेवा-समिति का स्वयंसेवक था।
परशुराम: तो तुम उसके साथ हो लीं?
मर्यादा: और क्या करती? वह मुझे समिति के कार्यलय में ले गया।
वहां एक शामियाने में एक लम्बी दाढ़ीवाला मनुष्य बैठा हुआ कुछ लिख रहा था।
वही उन सेवकों का अध्यक्ष था।
और भी कितने ही सेवक वहां खड़े थे।
उसने मेरा पता-ठिकाना रजिस्टर में लिखकर मुझे एक अलग शामियाने में भेज दिया, जहां और भी कितनी खोयी हुई स्त्रियों बैठी हुई थीं।
परशुराम: तुमने उसी वक्त अध्यक्ष से क्यों न कहा कि मुझे पहुंचा दीजिए?
मर्यादा: मैने एक बार नहीं सैकड़ो बार कहा; लेकिन वह यह कहते रहे, जब तक मेला न खत्म हो जाए और सब खोयी हुई स्त्रियां एकत्र न हो जाएं, मैं भेजने का प्रबन्ध नहीं कर सकता।
मेरे पास न इतने आदमी हैं, न इतना धन?
परशुराम: धन की तुम्हे क्या कमी थी, कोई एक सोने की चीज बेच देती तो काफी रूपए मिल जाते।
मर्यादा: आदमी तो नहीं थे।
परशुराम: तुमने यह कहा था कि खर्च की कुछ चिन्ता न कीजिए, मैं अपने गहने बेचकर अदा कर दूंगी?
मर्यादा: सब स्त्रियां कहने लगीं, घबरायी क्यों जाती हो? यहां किस बात का डर है।
हम सभी जल्द अपने घर पहुंचना चाहती है; मगर क्या करें? तब मैं भी चुप हो रही।
परशुराम: और सब स्त्रियां कुएं में गिर पड़ती तो तुम भी गिर पड़ती?
मर्यादा: जानती तो थी कि यह लोग धर्म के नाते मेरी रक्षा कर रहे हैं, कुछ मेरे नौकरी या मजूर नहीं हैं, फिर आग्रह किस मुंह से करती? यह बात भी है कि बहुत-सी स्त्रियों को वहां देखकर मुझे कुछ तसल्ली हो गईग् परशुराम: हां, इससे बढ़कर तस्कीन की और क्या बात हो सकती थी? अच्छा, वहां के दिन तस्कीन का आनन्द उठाती रही? मेला तो दूसरे ही दिन उठ गया होगा?
मर्यादा: रात-भर मैं स्त्रियों के साथ उसी शामियाने में रही।
परशुराम: अच्छा, तुमने मुझे तार क्यों न दिलवा दिया? 
मर्यादा: मैंने समझा, जब यह लोग पहुंचाने की कहते ही हैं तो तार क्यों दूं?
परशुराम: खैर, रात को तुम वहीं रही।
युवक बार-बार भीतर आते रहे होंगे?
मर्यादा: केवल एक बार एक सेवक भोजन के लिए पूछने आयास था, जब हम सबों ने खाने से इन्कार कर दिया तो वह चला गया और फिर कोई न आया।
मैं रात-भर जगती रही।
परशुराम: यह मैं कभी न मानूंगा कि इतने युवक वहां थे और कोई अन्दर न गया होगा।
समिति के युवक आकाश के देवता नहीं होत।
खैर, वह दाढ़ी वाला अध्यक्ष तो जरूर ही देखभाल करने गया होगा?
मर्यादा: हां, वह आते थे।
पर द्वार पर से पूछ-पूछ कर लौट जाते थे।
हां, जब एक महिला के पेट में दर्द होने लगा था तो दो-तीन बार दवाएं पिलाने आए थे।
परशुराम: निकली न वही बात!मै इन धूर्तों की नस-नस पहचानता हूं।
विशेषकर तिलक-मालाधारी दढ़ियलों को मैं गुरू घंटाल ही समझता हूं।
तो वे महाशय कई बार दवाई देने गये? क्यों तुम्हारे पेट में तो दर्द नहीं होने लगा था.?
मर्यादा: तुम एक साधु पुरूष पर आक्षेप कर रहे हो।
वह बेचारे एक तो मेरे बाप के बराबर थे, दूसरे आंखे नीची किए रहने के सिवाय कभी किसी पर सीधी निगाह नहीं करते थे।
परशुराम: हां, वहां सब देवता ही देवता जमा थे।
खैर, तुम रात-भर वहां रहीं।
दूसरे दिन क्या हुआ?
मर्यादा: दूसरे दिन भी वहीं रही।
एक स्वयंसेवक हम सब स्त्रियों को साथ में लेकर मुख्य-मुख्य पवित्र स्थानो का दर्शन कराने गया।
दो पहर को लौट कर सबों ने भोजन किया।
परशुराम: तो वहां तुमने सैर-सपाटा भी खूब किया, कोई कष्ट न होने पाया।
भोजन के बाद गाना-बजाना हुआ होगा?
मर्यादा: गाना बजाना तो नहीं, हां, सब अपना-अपना दुखड़ा रोती रहीं, शाम तक मेला उठ गया तो दो सेवक हम लोगों को ले कर स्टेशन पर आए।
परशुराम: मगर तुम तो आज सातवें दिन आ रही हो और वह भी अकेली?
मर्यादा: स्टेशन पर एक दुर्घटना हो गयी।
परशुराम: हां, यह तो मैं समझ ही रहा था।
क्या दुर्घटना हुई?
मर्यादा: जब सेवक टिकट लेने जा रहा था, तो एक आदमी ने आ कर उससे कहा: यहां गोपीनाथ के धर्मशाला में एक आदमी ठहरे हुए हैं, उनकी स्त्री खो गयी है, उनका भला-सास नाम है, गोरे-गोरे लम्बे-से खूबसूरत आदमी हैं, लखनऊ मकान है, झवाई टोले में।
तुम्हारा हुलिया उसने ऐसा ठीक बयान किया कि मुझे उसस पर विश्वास आ गया।
मैं सामने आकर बोली, तुम बाबूजी को जानते हो? वह हंसकर बोला, जानता नहीं हूं तो तुम्हें तलाश क्यो करता फिरता हूं।
तुम्हारा बच्चा रो-रो कर हलकान हो रहा है।
सब औरतें कहने लगीं, चली जाओं, तुम्हारे स्वामीजी घबरा रहे होंगे।
स्वयंसेवक ने उससे दो-चार बातें पूछ कर मुझे उसके साथ कर दिया।
मुझे क्या मालूम था कि मैं किसी नर-पिशाच के हाथों पड़ी जाती हूं।
दिल मैं खुशी थी किअब बासू को देखूंगी तुम्हारे दर्शन करूंगी।
शायद इसी उत्सुकता ने मुझे असावधान कर दिया।
परशुराम: तो तुम उस आदमी के साथ चल दी? वह कौन था?
मर्यादा: क्या बतलाऊं कौन था? मैं तो समझती हूं, कोई दलाल था?
परशुराम: तुम्हे यह न सूझी कि उससे कहतीं, जा कर बाबू जी को भेज दो?
मर्यादा: अदिन आते हैं तो बुद्धि भ्रष्ट हो जाती है।
परशुराम: कोई आ रहा है।
मर्यादा: मैं गुसलखाने में छिपी जाती हूं।
परशुराम: आओ भाभी, क्या अभी सोयी नहीं, दस तो बज गए होंगे।
भाभी: वासुदेव को देखने को जी चाहता था भैया, क्या सो गया?
परशुराम: हां, वह तो अभी रोते-रोते सो गया।
भाभी: कुछ मर्यादा का पता मिला? अब पता मिले तो भी तुम्हारे किस काम की।
घर से निकली स्त्रियां थान से छूटी हुई घोड़ी हैं।
जिसका कुछ भरोसा नहीं।
परशुराम: कहां से कहां लेकर मैं उसे नहाने लगा।
भाभी: होनहार हैं, भैया होनहार।
अच्छा, तो मै जाती हूं।
मर्यादा: (बाहर आकर) होनहार नहीं हूं, तुम्हारी चाल है।
वासुदेव को प्यार करने के बहाने तुम इस घर पर अधिकार जमाना चाहती हो।
परशुराम –बको मत! वह दलाल तुम्हें कहां ले गया।
मर्यादा: स्वामी, यह न पूछिए, मुझे कहते लज्ज आती है।
परशुराम: यहां आते तो और भी लज्ज आनी चाहिए थी।
मर्यादा: मै परमात्मा को साक्षी देती हूं, कि मैंने उसे अपना अंग भी स्पर्श नहीं करने दिया।
परशुराम: उसका हुलिया बयान कर सकती हो।
मर्यादा: सांवला सा छोटे डील डौल काआदमी था।
नीचा कुरता पहने हुए था।
परशुराम: गले में ताबीज भी थी? 
मर्यादा: हां,थी तो।
परशुराम: वह धर्मशाले का मेहतर था।
मैने उसे तुम्हारे गुम हो जाने की चर्चा की थी।
वहउस दुष्ट ने उसका वह स्वांग रचा।
मर्यादा: मुझे तो वह कोई ब्रह्मण मालूम होता था।
परशुराम: नहीं मेहतर था।
वह तुम्हें अपने घर ले गया?
मर्यादा: हां, उसने मुझे तांगे पर बैठाया और एक तंग गली में, एक छोटे- से मकान के अन्दर ले जाकर बोला, तुम यहीं बैठो, मुम्हारें बाबूजी यहीं आयेंगे।
अब मुझे विदित हुआ कि मुझे धोखा दिया गया।
रोने लगी।
वह आदमी थोडी देर बाद चला गया और एक बुढिया आ कर मुझे भांति-भांति के प्रलोभन देने लगी।
सारी रात रो-रोकर काटी दूसरे दिन दोनों फिर मुझे समझाने लगे कि रो-रो कर जान दे दोगी, मगर यहां कोई तुम्हारी मदद को न आयेगा।
तुम्हाराएक घर डूट गया।
हम तुम्हे उससे कहीं अच्छा घर देंगें जहां तुम सोने के कौर खाओगी और सोने से लद जाओगी।
लब मैने देखा किक यहां से किसी तरह नहीं निकल सकती तो मैने कौशल करने का निश्चय किया।
परशुराम: खैर, सुन चुका।
मैं तुम्हारा ही कहना मान लेता हूं कि तुमने अपने सतीत्व की रक्षा की, पर मेरा हृदय तुमसे घृणा करता है, तुम मेरे लिए फिर वह नहीं निकल सकती जो पहले थीं।
इस घर में तुम्हारे लिए स्थान नहीं है।
मर्यादा: स्वामी जी, यह अन्याय न कीजिए, मैं आपकी वही स्त्री हूं जो पहले थी।
सोचिए मेरी दशा क्या होगी?
परशुराम: मै यह सब सोच चुका और निश्चय कर चुका।
आज छ: दिन से यह सोच रहा हूं।
तुम जानती हो कि मुझे समाज का भय नहीं।
छूत-विचार को मैंने पहले ही तिलांजली दे दी, देवी-देवताओं को पहले ही विदा कर चुका:पर जिस स्त्री पर दूसरी निगाहें पड चुकी, जो एक सप्ताह तक न-जाने कहां और किस दशा में रही, उसे अंगीकार करना मेरे लिए असम्भव है।
अगर अन्याय है तो ईश्वर की ओर से है, मेरा दोष नहीं।
मर्यादा: मेरी विवशमा पर आपको जरा भी दया नहीं आती?
परशुराम: जहां घृणा है, वहां दया कहां? मै अब भी तुम्हारा भरण-पोषण करने को तैयार हूं।
जब तक जीऊगां, तुम्हें अन्न-वस्त्र का कष्ट न होगा पर तुम मेरी स्त्री नहीं हो सकतीं।
मर्यादा: मैं अपने पुत्र का मुह न देखूं अगर किसी ने स्पर्श भी किया हो।
परशुराम: तुम्हारा किसी अन्य पुरूष के साथ क्षण-भर भी एकान्त में रहना तुम्हारे पतिव्रत को नष्ट करने के लिए बहुत है।
यह विचित्र बंधन है, रहे तो जन्म-जन्मान्तर तक रहे: टूटे तो क्षण-भर में टूट जाए।
तुम्हीं बताओं, किसी मुसलमान ने जबरदस्ती मुझे अपना उच्छिट भोलन खिला दियया होता तो मुझे स्वीकार करतीं?
मर्यादा: वह.... वह.. तो दूसरी बात है।
परशुराम: नहीं, एक ही बात है।
जहां भावों का सम्बन्ध है, वहां तर्क और न्याय से काम नहीं चलता।
यहां तक अगर कोई कह दे कि तुम्हारें पानी को मेहतर ने छू निया है तब भी उसे ग्रहण करने से तुम्हें घृणा आयेगी।
अपने ही दिन से सोचो कि तुम्हारेंसाथ न्याय कर रहा हूं या अन्याय।
मर्यादा: मै तुम्हारी छुई चीजें न खाती, तुमसे पृथक रहती पर तुम्हें घर से तो न निकाल सकती थी।
मुझे इसलिए न दुत्कार रहे हो कि तुम घर के स्वामी हो और कि मैं इसका पलन करतजा हूं।
परशुराम: यह बात नहीं है।
मै इतना नीच नहीं हूं।
मर्यादा: तो तुम्हारा यहीं अतिमं निश्चय है?
परशुराम: हां, अंतिम।
मर्यादा-- जानते हो इसका परिणाम क्या होगा?
परशुराम: जानता भी हूं और नहीं भी जानता।
मर्यादा: मुझे वासुदेव ले जाने दोगे?
परशुराम: वासुदेव मेरा पुत्र है।
मर्यादा: उसे एक बार प्यार कर लेने दोगे?
परशुराम: अपनी इच्छा से नहीं, तुम्हारी इच्छा हो तो दूर से देख सकती हो।
मर्यादा: तो जाने दो, न देखूंगी।
समझ लूंगी कि विधवा हूं और बांझ भी।
चलो मन, अब इस घर में तुम्हारा निबाह नहीं है।
चलो जहां भाग्य ले जाय।

मानसरोवर भाग- 
जुम्मन शेख अलगू चौधरी में गाढ़ी मित्रता थी।
साझे में खेती होती थी।
कुछ लेन-देन में भी साझा था।
एक को दूसरे पर अटल विश्वास था।
जुम्मन जब हज करने गये थे, तब अपना घर अलगू को सौंप गये थे, और अलगू जब कभी बाहर जाते, तो जुम्मन पर अपना घर छोड़ देते थे।
उनमें न खाना-पाना का व्यवहार था, न धर्म का नाता; केवल विचार मिलते थे।
मित्रता का मूलमंत्र भी यही है।
इस मित्रता का जन्म उसी समय हुआ, जब दोनों मित्र बालक ही थे, और जुम्मन के पूज्य पिता, जुमराती, उन्हें शिक्षा प्रदान करते थे।
अलगू ने गुरू जी की बहुत सेवा की थी, खूब प्याले धोये।
उनका हुक्का एक क्षण के लिए भी विश्राम न लेने पाता था, क्योंकि प्रत्येक चिलम अलगू को आध घंटे तक किताबों से अलग कर देती थी।
अलगू के पिता पुराने विचारों के मनुष्य थे।
उन्हें शिक्षा की अपेक्षा गुरु की सेवा-शुश्रूषा पर अधिक विश्वास था।
वह कहते थे कि विद्या पढ़ने ने नहीं आती; जो कुछ होता है, गुरु के आशीर्वाद से।
बस, गुरु जी की कृपा-दृष्टि चाहिए।
अतएव यदि अलगू पर जुमराती शेख के आशीर्वाद अथवा सत्संग का कुछ फल न हुआ, तो यह मानकर संतोष कर लेना कि विद्योपार्जन में मैंने यथाशक्ति कोई बात उठा नहीं रखी, विद्या उसके भाग्य ही में न थी, तो कैसे आती?
मगर जुमराती शेख स्वयं आशीर्वाद के कायल न थे।
उन्हें अपने सोटे पर अधिक भरोसा था, और उसी सोटे के प्रताप से आज-पास के गॉँवों में जुम्मन की पूजा होती थी।
उनके लिखे हुए रेहननामे या बैनामे पर कचहरी का मुहर्रिर भी कदम न उठा सकता था।
हल्के का डाकिया, कांस्टेबिल और तहसील का चपरासी--सब उनकी कृपा की आकांक्षा रखते थे।
अतएव अलगू का मान उनके धन के कारण था, तो जुम्मन शेख अपनी अनमोल विद्या से ही सबके आदरपात्र बने थे।
जुम्मन शेख की एक बूढ़ी खाला (मौसी) थी।
उसके पास कुछ थोड़ी-सी मिलकियत थी; परन्तु उसके निकट संबंधियों में कोई न था।
जुम्मन ने लम्बे-चौड़े वादे करके वह मिलकियत अपने नाम लिखवा ली थी।
जब तक दानपत्र की रजिस्ट्री न हुई थी, तब तक खालाजान का खूब आदर-सत्कार किया गया; उन्हें खूब स्वादिष्ट पदार्थ खिलाये गये।
हलवे-पुलाव की वर्षा- सी की गयी; पर रजिस्ट्री की मोहर ने इन खातिरदारियों पर भी मानों मुहर लगा दी।
जुम्मन की पत्नी करीमन रोटियों के साथ कड़वी बातों के कुछ तेज, तीखे सालन भी देने लगी।
जुम्मन शेख भी निठुर हो गये।
अब बेचारी खालाजान को प्राय: नित्य ही ऐसी बातें सुननी पड़ती थी।
बुढ़िया न जाने कब तक जियेगी।
दो-तीन बीघे ऊसर क्या दे दिया, मानों मोल ले लिया है ! बघारी दाल के बिना रोटियॉँ नहीं उतरतीं ! जितना रुपया इसके पेट में झोंक चुके, उतने से तो अब तक गॉँव मोल ले लेते।
कुछ दिन खालाजान ने सुना और सहा; पर जब न सहा गया तब जुम्मन से शिकायत की।
तुम्मन ने स्थानीय कर्मचारी—गृहस्वांमी—के प्रबंध देना उचित न समझा।
कुछ दिन तक दिन तक और यों ही रो-धोकर काम चलता रहा।
अन्त में एक दिन खाला ने जुम्मन से कहा—बेटा ! तुम्हारे साथ मेरा निर्वाह न होगा।
तुम मुझे रुपये दे दिया करो, मैं अपना पका-खा लूँगी।
जुम्मन ने धृष्टता के साथ उत्तर दिया-— रुपये क्या यहाँ फलते हैं?
खाला ने नम्रता से कहा—मुझे कुछ रूखा-सूखा चाहिए भी कि नहीं?
जुम्मन ने गम्भीर स्वर से जवाब़ दिया—तो कोई यह थोड़े ही समझा था कि तु मौत से लड़कर आयी हो?
खाला बिगड़ गयीं, उन्होंने पंचायत करने की धमकी दी।
जुम्मन हँसे, जिस तरह कोई शिकारी हिरन को जाली की तरफ जाते देख कर मन ही मन हँसता है।
वह बोले—हॉँ, जरूर पंचायत करो।
फैसला हो जाय।
मुझे भी यह रात-दिन की खटखट पसंद नहीं।
पंचायत में किसकी जीत होगी, इस विषय में जुम्मन को कुछ भी संदेह न थ।
आस-पास के गॉँवों में ऐसा कौन था, उसके अनुग्रहों का ऋणी न हो; ऐसा कौन था, जो उसको शत्रु बनाने का साहस कर सके? किसमें इतना बल था, जो उसका सामना कर सके? आसमान के फरिश्ते तो पंचायत करने आवेंगे ही नहीं।
इसके बाद कई दिन तक बूढ़ी खाला हाथ में एक लकड़ी लिये आस-पास के गॉँवों में दौड़ती रहीं।
कमर झुक कर कमान हो गयी थी।
एक-एक पग चलना दूभर था; मगर बात आ पड़ी थी।
उसका निर्णय करना जरूरी था।
बिरला ही कोई भला आदमी होगा, जिसके समाने बुढ़िया ने दु:ख के ऑंसू न बहाये हों।
किसी ने तो यों ही ऊपरी मन से हूँ-हॉँ करके टाल दिया, और किसी ने इस अन्याय पर जमाने को गालियाँ दीं।
कहा—कब्र में पॉँव जटके हुए हैं, आज मरे, कल दूसरा दिन, पर हवस नहीं मानती।
अब तुम्हें क्या चाहिए? रोटी खाओ और अल्लाह का नाम लो।
तुम्हें अब खेती-बारी से क्या काम है? कुछ ऐसे सज्जन भी थे, जिन्हें हास्य-रस के रसास्वादन का अच्छा अवसर मिला।
झुकी हुई कमर, पोपला मुँह, सन के-से बाल इतनी सामग्री एकत्र हों, तब हँसी क्यों न आवे? ऐसे न्यायप्रिय, दयालु, दीन-वत्सल पुरुष बहुत कम थे, जिन्होंने इस अबला के दुखड़े को गौर से सुना हो और उसको सांत्वना दी हो।
चारों ओर से घूम-घाम कर बेचारी अलगू चौधरी के पास आयी।
लाठी पटक दी और दम लेकर बोली—बेटा, तुम भी दम भर के लिये मेरी पंचायत में चले आना।
अलगू-— मुझे बुला कर क्या करोगी? कई गॉँव के आदमी तो आवेंगे ही।
खाला—अपनी विपद तो सबके आगे रो आयी।
अब आनरे न आने का अख्तियार उनको है।
अलगू—यों आने को आ जाऊँगा; मगर पंचायत में मुँह न खोलूँगा।
खाला—क्यों बेटा?
अलगू—अब इसका कया जवाब दूँ? अपनी खुशी।
जुम्मन मेरा पुराना मित्र है।
उससे बिगाड़ नहीं कर सकता।
खाला—बेटा, क्या बिगाड़ के डर से ईमान की बात न कहोगे?
हमारे सोये हुए धर्म-ज्ञान की सारी सम्पत्ति लुट जाय, तो उसे खबर नहीं होता, परन्तु ललकार सुनकर वह सचेत हो जाता है।
फिर उसे कोई जीत नहीं सकता।
अलगू इस सवाल का काई उत्तर न दे सका, पर उसके हृदय में ये शब्द गूँज रहे थे-
क्या बिगाड़ के डर से ईमान की बात न कहोगे?
संध्या समय एक पेड़ के नीचे पंचायत बैठी।
शेख जुम्मन ने पहले से ही फर्श बिछा रखा था।
उन्होंने पान, इलायची, हुक्के-तम्बाकू आदि का प्रबन्ध भी किया था।
हॉँ, वह स्वय अलबत्ता अलगू चौधरी के साथ जरा दूर पर बैठेजब पंचायत में कोई आ जाता था, तब दवे हुए सलाम से उसका स्वागत करते थे।
जब सूर्य अस्त हो गया और चिड़ियों की कलरवयुक्त पंचायत पेड़ों पर बैठी, तब यहॉँ भी पंचायत शुरू हुई।
फर्श की एक-एक अंगुल जमीन भर गयी; पर अधिकांश दर्शक ही थे।
निमंत्रित महाशयों में से केवल वे ही लोग पधारे थे, जिन्हें जुम्मन से अपनी कुछ कसर निकालनी थी।
एक कोने में आग सुलग रही थी।
नाई ताबड़तोड़ चिलम भर रहा था।
यह निर्णय करना असम्भव था कि सुलगते हुए उपलों से अधिक धुऑं निकलता था या चिलम के दमों से।
लड़के इधर-उधर दौड़ रहे थे।
कोई आपस में गाली-गलौज करते और कोई रोते थे।
चारों तरफ कोलाहल मच रहा था।
गॉँव के कुत्ते इस जमाव को भोज समझकर झुंड के झुंड जमा हो गए थे।
पंच लोग बैठ गये, तो बूढ़ी खाला ने उनसे विनती की--
पंचों, आज तीन साल हुए, मैंने अपनी सारी जायदाद अपने भानजे जुम्मन के नाम लिख दी थी।
इसे आप लोग जानते ही होंगे।
जुम्मन ने मुझे ता-हयात रोटी-कपड़ा देना कबूल किया।
साल-भर तो मैंने इसके साथ रो-धोकर काटा।
पर अब रात-दिन का रोना नहीं सहा जाता।
मुझे न पेट की रोटी मिलती है न तन का कपड़ा।
बेकस बेवा हूँ।
कचहरी दरबार नहीं कर सकती।
तुम्हारे सिवा और किसको अपना दु:ख सुनाऊँ? तुम लोग जो राह निकाल दो, उसी राह पर चलूँ।
अगर मुझमें कोई ऐब देखो, तो मेरे मुँह पर थप्पड़ मारी।
जुम्मन में बुराई देखो, तो उसे समझाओं, क्यों एक बेकस की आह लेता है ! मैं पंचों का हुक्म सिर-माथे पर चढ़ाऊँगी।
रामधन मिश्र, जिनके कई असामियों को जुम्मन ने अपने गांव में बसा लिया था, बोले—जुम्मन मियां किसे पंच बदते हो? अभी से इसका निपटारा कर लो।
फिर जो कुछ पंच कहेंगे, वही मानना पड़ेगा।
जुम्मन को इस समय सदस्यों में विशेषकर वे ही लोग दीख पड़े, जिनसे किसी न किसी कारण उनका वैमनस्य था।
जुम्मन बोले—पंचों का हुक्म अल्लाह का हुक्म है।
खालाजान जिसे चाहें, उसे बदें।
मुझे कोई उज्र नहीं।
खाला ने चिल्लाकर कहा--अरे अल्लाह के बन्दे ! पंचों का नाम क्यों नहीं बता देता? कुछ मुझे भी तो मालूम हो।
जुम्मन ने क्रोध से कहा--इस वक्त मेरा मुँह न खुलवाओ।
तुम्हारी बन पड़ी है, जिसे चाहो, पंच बदो।
खालाजान जुम्मन के आक्षेप को समझ गयीं, वह बोली--बेटा, खुदा से डरो।
पंच न किसी के दोस्त होते हैं, ने किसी के दुश्मन।
कैसी बात कहते हो! और तुम्हारा किसी पर विश्वास न हो, तो जाने दो; अलगू चौधरी को तो मानते हो, लो, मैं उन्हीं को सरपंच बदती हूँ।
जुम्मन शेख आनंद से फूल उठे, परन्तु भावों को छिपा कर बोले--अलगू ही सही, मेरे लिए जैसे रामधन वैसे अलगू।
अलगू इस झमेले में फँसना नहीं चाहते थे।
वे कन्नी काटने लगे।
बोले--खाला, तुम जानती हो कि मेरी जुम्मन से गाढ़ी दोस्ती है।
खाला ने गम्भीर स्वर में कहा-- बेटा, दोस्ती के लिए कोई अपना ईमान नहीं बेचता।
पंच के दिल में खुदा बसता है।
पंचों के मुँह से जो बात निकलती है, वह खुदा की तरफ से निकलती है।
अलगू चौधरी सरपंच हुएं रामधन मिश्र और जुम्मन के दूसरे विरोधियों ने बुढ़िया को मन में बहुत कोसा।
अलगू चौधरी बोले--शेख जुम्मन ! हम और तुम पुराने दोस्त हैं ! जब काम पड़ा, तुमने हमारी मदद की है और हम भी जो कुछ बन पड़ा, तुम्हारी सेवा करते रहे हैं; मगर इस समय तुम और बुढ़ी खाला, दोनों हमारी निगाह में बराबर हो।
तुमको पंचों से जो कुछ अर्ज करनी हो, करो।
जुम्मन को पूरा विश्वास था कि अब बाजी मेरी है।
अलग यह सब दिखावे की बातें कर रहा है।
अतएव शांत-चित्त हो कर बोले--पंचों, तीन साल हुए खालाजान ने अपनी जायदाद मेरे नाम हिब्बा कर दी थी।
मैंने उन्हें ता-हयात खाना-कपड़ा देना कबूल किया था।
खुदा गवाह है, आज तक मैंने खालाजान को कोई तकलीफ नहीं दी।
मैं उन्हें अपनी मॉँ के समान समझता हूँ।
उनकी खिदमत करना मेरा फर्ज है; मगर औरतों में जरा अनबन रहती है, उसमें मेरा क्या बस है? खालाजान मुझसे माहवार खर्च अलग मॉँगती है।
जायदाद जितनी है; वह पंचों से छिपी नहीं।
उससे इतना मुनाफा नहीं होता है कि माहवार खर्च दे सकूँ।
इसके अलावा हिब्बानामे में माहवार खर्च का कोई जिक्र नही।
नहीं तो मैं भूलकर भी इस झमेले मे न पड़ता।
बस, मुझे यही कहना है।
आइंदा पंचों का अख्तियार है, जो फैसला चाहें, करे।
अलगू चौधरी को हमेशा कचहरी से काम पड़ता था।
अतएव वह पूरा कानूनी आदमी था।
उसने जुम्मन से जिरह शुरू की।
एक-एक प्रश्न जुम्मन के हृदय पर हथौड़ी की चोट की तरह पड़ता था।
रामधन मिश्र इस प्रश्नों पर मुग्ध हुए जाते थे।
जुम्मन चकित थे कि अलगू को क्या हो गया।
अभी यह अलगू मेरे साथ बैठी हुआ कैसी-कैसी बातें कर रहा था ! इतनी ही देर में ऐसी कायापलट हो गयी कि मेरी जड़ खोदने पर तुला हुआ है।
न मालूम कब की कसर यह निकाल रहा है? क्या इतने दिनों की दोस्ती कुछ भी काम न आवेगी?
जुम्मन शेख तो इसी संकल्प-विकल्प में पड़े हुए थे कि इतने में अलगू ने फैसला सुनाया-- 
जुम्मन शेख ! पंचों ने इस मामले पर विचार किया।
उन्हें यह नीति संगत मालूम होता है कि खालाजान को माहवार खर्च दिया जाय।
हमारा विचार है कि खाला की जायदाद से इतना मुनाफा अवश्य होता है कि माहवार खर्च दिया जा सके।
बस, यही हमारा फैसला है।
अगर जुम्मन को खर्च देना मंजूर न हो, तो हिब्वानामा रद्द समझा जाय।
यह फैसला सुनते ही जुम्मन सन्नाटे में आ गये।
जो अपना मित्र हो, वह शत्रु का व्यवहार करे और गले पर छुरी फेरे, इसे समय के हेर-फेर के सिवा और क्या कहें? जिस पर पूरा भरोसा था, उसने समय पड़ने पर धोखा दिया।
ऐसे ही अवसरों पर झूठे-सच्चे मित्रों की परीक्षा की जाती है।
यही कलियुग की दोस्ती है।
अगर लोग ऐसे कपटी-धोखेबाज न होते, तो देश में आपत्तियों का प्रकोप क्यों होता? यह हैजा-प्लेग आदि व्याधियॉँ दुष्कर्मों के ही दंड हैं।
मगर रामधन मिश्र और अन्य पंच अलगू चौधरी की इस नीति-परायणता को प्रशंसा जी खोलकर कर रहे थे।
वे कहते थे--इसका नाम पंचायत है ! दूध का दूध और पानी का पानी कर दिया।
दोस्ती, दोस्ती की जगह है, किन्तु धर्म का पालन करना मुख्य है।
ऐसे ही सत्यवादियों के बल पर पृथ्वी ठहरी है, नहीं तो वह कब की रसातल को चली जाती।
इस फैसले ने अलगू और जुम्मन की दोस्ती की जड़ हिला दी।
अब वे साथ-साथ बातें करते नहीं दिखायी देते।
इतना पुराना मित्रता-रूपी वृक्ष
सत्य का एक झोंका भी न सह सका।
सचमुच वह बालू की ही जमीन पर खड़ा था।
उनमें अब शिष्टाचार का अधिक व्यवहार होने लगा।
एक दूसरे की आवभगत ज्यादा करने लगा।
वे मिलते-जुलते थे, मगर उसी तरह जैसे तलवार से ढाल मिलती है।
जुम्मन के चित्त में मित्र की कुटिलता आठों पहर खटका करती थी।
उसे हर घड़ी यही चिंता रहती थी कि किसी तरह बदला लेने का अवसर मिले।
अच्छे कामों की सिद्धि में बड़ी दरे लगती है; पर बुरे कामों की सिद्धि में यह बात नहीं होती; जुम्मन को भी बदला लेने का अवसर जल्द ही मिल गया।
पिछले साल अलगू चौधरी बटेसर से बैलों की एक बहुत अच्छी गोई मोल लाये थे।
बैल पछाहीं जाति के सुंदर, बडे-बड़े सीगोंवाले थे।
महीनों तक आस-पास के गॉँव के लोग दर्शन करते रहे।
दैवयोग से जुम्मन की पंचायत के एक महीने के बाद इस जोड़ी का एक बैल मर गया।
जुम्मन ने दोस्तों से कहा--यह दग़ाबाज़ी की सजा है।
इन्सान सब्र भले ही कर जाय, पर खुदा नेक-बद सब देखता है।
अलगू को संदेह हुआ कि जुम्मन ने बैल को विष दिला दिया है।
चौधराइन ने भी जुम्मन पर ही इस दुर्घटना का दोषारोपण किया उसने कहा--जुम्मन ने कुछ कर-करा दिया है।
चौधराइन और करीमन में इस विषय पर एक दिन खुब ही वाद-विवाद हुआ दोनों देवियों ने शब्द-बाहुल्य की नदी बहा दी।
व्यंगय, वक्तोक्ति अन्योक्ति और उपमा आदि अलंकारों में बातें हुईं।
जुम्मन ने किसी तरह शांति स्थापित की।
उन्होंने अपनी पत्नी को डॉँट-डपट कर समझा दिया।
वह उसे उस रणभूमि से हटा भी ले गये।
उधर अलगू चौधरी ने समझाने-बुझाने का काम अपने तर्क-पूर्ण सोंटे से लिया।
अब अकेला बैल किस काम का? उसका जोड़ बहुत ढूँढ़ा गया, पर न मिला।
निदान यह सलाह ठहरी कि इसे बेच डालना चाहिए।
गॉँव में एक समझू साहु थे, वह इक्का-गाड़ी हॉँकते थे।
गॉँव के गुड़-घी लाद कर मंडी ले जाते, मंडी से तेल, नमक भर लाते, और गॉँव में बेचते।
इस बैल पर उनका मन लहराया।
उन्होंने सोचा, यह बैल हाथ लगे तो दिन-भर में बेखटके तीन खेप हों।
आज-कल तो एक ही खेप में लाले पड़े रहते हैं।
बैल देखा, गाड़ी में दोड़ाया, बाल-भौरी की पहचान करायी, मोल-तोल किया और उसे ला कर द्वार पर बॉँध ही दिया।
एक महीने में दाम चुकाने का वादा ठहरा।
चौधरी को भी गरज थी ही, घाटे की परवाह न की।
समझू साहु ने नया बैल पाया, तो लगे उसे रगेदने।
वह दिन में तीन-तीन, चार-चार खेपें करने लगे।
न चारे की फिक्र थी, न पानी की, बस खेपों से काम था।
मंडी ले गये, वहॉँ कुछ सूखा भूसा सामने डाल दिया।
बेचारा जानवर अभी दम भी न लेने पाया था कि फिर जोत दिया।
अलगू चौधरी के घर था तो चैन की बंशी बचती थी।
बैलराम छठे-छमाहे कभी बहली में जोते जाते थे।
खूब उछलते-कूदते और कोसों तक दौड़ते चले जाते थे।
वहॉँ बैलराम का रातिब था, साफ पानी, दली हुई अरहर की दाल और भूसे के साथ खली, और यही नहीं, कभी-कभी घी का स्वाद भी चखने को मिल जाता था।
शाम-सबेरे एक आदमी खरहरे करता, पोंछता और सहलाता था।
कहॉँ वह सुख-चैन, कहॉँ यह आठों पहर कही खपत।
महीने-भर ही में वह पिस-सा गया।
इक्के का यह जुआ देखते ही उसका लहू सूख जाता था।
एक-एक पग चलना दूभर था।
हडिडयॉँ निकल आयी थी; पर था वह पानीदार, मार की बरदाश्त न थी।
एक दिन चौथी खेप में साहु जी ने दूना बोझ लादा।
दिन-भरका थका जानवर, पैर न उठते थे।
पर साहू जी कोड़े फटकारने लगे।
बस, फिर क्या था, बैल कलेजा तोड़ का चला।
कुछ दूर दौड़ा और चाहा कि जरा दम ले लूँ; पर साहू जी को जल्द पहुँचने की फिक्र थी; अतएव उन्होंने कई कोड़े बड़ी निर्दयता से फटकारे।
बैल ने एक बार फिर जोर लगाया; पर अबकी बार शक्ति ने जवाब दे दिया।
वह धरती पर गिर पड़ा, और ऐसा गिरा कि फिर न उठा।
साहु जी ने बहुत पीटा, टॉँग पकड़कर खीचा, नथनों में लकड़ी ठूँस दी; पर कहीं मृतक भी उठ सकता है? तब साहू जी को कुछ शक हुआ।
उन्होंने बैल को गौर से देखा, खोलकर अलग किया; और सोचने लगे कि गाड़ी कैसे घर पहुँचे।
बहुत चीखे-चिल्लाये; पर देहात का रास्ता बच्चों की ऑंख की तरह सॉझ होते ही बंद हो जाता है।
कोई नजर न आया।
आस-पास कोई गॉँव भी न था।
मारे क्रोध के उन्होंने मरे हुए बैल पर और दुर्रे लगाये और कोसने लगे--अभागे।
तुझे मरना ही था, तो घर पहुँचकर मरता ! ससुरा बीच रास्ते ही में मर रहा।
अब गड़ी कौन खीचे? इस तरह साहू जी खूब जले-भुने।
कई बोरे गुड़ और कई पीपे घी उन्होंने बेचे थे, दो-ढाई सौ रुपये कमर में बंधे थे।
इसके सिवा गाड़ी पर कई बोरे नमक थे; अतएव छोड़ कर जा भी न सकते थे।
लाचार वेचारे गाड़ी पर ही लेटे गये।
वहीं रतजगा करने की ठान ली।
चिलम पी, गाया।
फिर हुक्का पिया।
इस तरह साह जी आधी रात तक नींद को बहलाते रहें।
अपनी जान में तो वह जागते ही रहे; पर पौ फटते ही जो नींद टूटी और कमर पर हाथ रखा, तो थैली गायब ! घबरा कर इधर-उधर देखा तो कई कनस्तर तेल भी नदारत ! अफसोस में बेचारे ने सिर पीट लिया और पछाड़ खाने लगा।
प्रात: काल रोते-बिलखते घर पहँचे।
सहुआइन ने जब यह बूरी सुनावनी सुनी, तब पहले तो रोयी, फिर अलगू चौधरी को गालियॉँ देने लगी--निगोड़े ने ऐसा कुलच्छनी बैल दिया कि जन्म-भर की कमाई लुट गयी।
इस घटना को हुए कई महीने बीत गए।
अलगू जब अपने बैल के दाम मॉँगते तब साहु और सहुआइन, दोनों ही झल्लाये हुए कुत्ते की तरह चढ़ बैठते और अंड-बंड बकने लगते—वाह ! यहॉँ तो सारे जन्म की कमाई लुट गई, सत्यानाश हो गया, इन्हें दामों की पड़ी है।
मुर्दा बैल दिया था, उस पर दाम मॉँगने चले हैं ! ऑंखों में धूल झोंक दी, सत्यानाशी बैल गले बॉँध दिया, हमें निरा पोंगा ही समझ लिया है ! हम भी बनिये के बच्चे है, ऐसे बुद्धू कहीं और होंगे।
पहले जाकर किसी गड़हे में मुँह धो आओ, तब दाम लेना।
न जी मानता हो, तो हमारा बैल खोल ले जाओ।
महीना भर के बदले दो महीना जोत लो।
और क्या लोगे?
चौधरी के अशुभचिंतकों की कमी न थी।
ऐसे अवसरें पर वे भी एकत्र हो जाते और साहु जी के बराने की पुष्टि करते।
परन्तु डेढ़ सौ रुपये से इस तरह हाथ धो लेना आसान न था।
एक बार वह भी गरम पड़े।
साहु जी बिगड़ कर लाठी ढूँढ़ने घर चले गए।
अब सहुआइन ने मैदान लिया।
प्रश्नोत्तर होते-होते हाथापाई की नौबत आ पहुँची।
सहुआइन ने घर में घुस कर किवाड़ बन्द कर लिए।
शोरगुल सुनकर गॉँव के भलेमानस घर से निकाला।
वह परामर्श देने लगे कि इस तरह से काम न चलेगा।
पंचायत कर लो।
कुछ तय हो जाय, उसे स्वीकार कर लो।
साहु जी राजी हो गए।
अलगू ने भी हामी भर ली।
पंचायत की तैयारियॉँ होने लगीं।
दोनों पक्षों ने अपने-अपने दल बनाने शुरू किए।
इसके बाद तीसरे दिन उसी वृक्ष के नीचे पंचायत बैठी।
वही संध्या का समय था।
खेतों में कौए पंचायत कर रहे थे।
विवादग्रस्त विषय था यह कि मटर की फलियों पर उनका कोई स्वत्व है या नही, और जब तक यह प्रश्न हल न हो जाय, तब तक वे रखवाले की पुकार पर अपनी अप्रसन्नता प्रकट करना आवश्यकत समझते थे।
पेड़ की डालियों पर बैठी शुक-मंडली में वह प्रश्न छिड़ा हुआ था कि मनुष्यों को उन्हें वेसुरौवत कहने का क्या अधिकार है, जब उन्हें स्वयं अपने मित्रों से दगां करने में भी संकोच नहीं होता।
पंचायत बैठ गई, तो रामधन मिश्र ने कहा-अब देरी क्या है ? पंचों का चुनाव हो जाना चाहिए।
बोलो चौधरी ; किस-किस को पंच बदते हो।
अलगू ने दीन भाव से कहा-समझू साहु ही चुन लें।
समझू खड़े हुए और कड़कर बोले-मेरी ओर से जुम्मन शेख।
जुम्मन का नाम सुनते ही अलगू चौधरी का कलेजा धक्-धक् करने लगा, मानों किसी ने अचानक थप्पड़ मारा दिया हो।
रामधन अलगू के मित्र थे।
वह बात को ताड़ गए।
पूछा-क्यों चौधरी तुम्हें कोई उज्र तो नही।
चौधरी ने निराश हो कर कहा-नहीं, मुझे क्या उज्र होगा?
अपने उत्तरदायित्व का ज्ञान बहुधा हमारे संकुचित व्यवहारों का सुधारक होता है।
जब हम राह भूल कर भटकने लगते हैं तब यही ज्ञान हमारा विश्वसनीय पथ-प्रदर्शक बन जाता है।
पत्र-संपादक अपनी शांति कुटी में बैठा हुआ कितनी धृष्टता और स्वतंत्रता के साथ अपनी प्रबल लेखनी से मंत्रिमंडल पर आक्रमण करता है: परंतु ऐसे अवसर आते हैं, जब वह स्वयं मंत्रिमंडल में सम्मिलित होता है।
मंडल के भवन में पग धरते ही उसकी लेखनी कितनी मर्मज्ञ, कितनी विचारशील, कितनी न्याय-परायण हो जाती है।
इसका कारण उत्तर-दायित्व का ज्ञान है।
नवयुवक युवावस्था में कितना उद्दंड रहता है।
माता-पिता उसकी ओर से कितने चितिति रहते है! वे उसे कुल-कलंक समझते हैंपरन्तु थौड़ी हीी समय में परिवार का बौझ सिर पर पड़ते ही वह अव्यवस्थित-चित्त उन्मत्त युवक कितना धैर्यशील, कैसा शांतचित्त हो जाता है, यह भी उत्तरदायित्व के ज्ञान का फल है।
जुम्मन शेख के मन में भी सरपंच का उच्च स्थान ग्रहण करते ही अपनी जिम्मेदारी का भाव पेदा हुआ।
उसने सोचा, मैं इस वक्त न्याय और धर्म के सर्वोच्च आसन पर बैठा हूँ।
मेरे मुँह से इस समय जो कुछ निकलेगा, वह देववाणी के सदृश है-और देववाणी में मेरे मनोविकारों का कदापि समावेश न होना चाहिए।
मुझे सत्य से जौ भर भी टलना उचित नही!
पंचों ने दोनों पक्षों से सवाल-जवाब करने शुरू किए।
बहुत देर तक दोनों दल अपने-अपने पक्ष का समर्थन करते रहे।
इस विषय में तो सब सहमत थे कि समझू को बैल का मूल्य देना चाहिए।
परन्तु वो महाशय इस कारण रियायत करना चाहते थे कि बैल के मर जाने से समझू को हानि हुई।
उसके प्रतिकूल दो सभ्य मूल के अतिरिक्त समझू को दंड भी देना चाहते थे, जिससे फिर किसी को पशुओं के साथ ऐसी निर्दयता करने का साहस न हो।
अन्त में जुम्मन ने फैसला सुनाया-
अलगू चौधरी और समझू साहु।
पंचों ने तुम्हारे मामले पर अच्छी तरह विचार किया।
समझू को उचित है कि बैल का पूरा दाम दें।
जिस वक्त उन्होंने बैल लिया, उसे कोई बीमारी न थी।
अगर उसी समय दाम दे दिए जाते, तो आज समझू उसे फेर लेने का आग्रह न करते।
बैल की मृत्यु केवल इस कारण हुई कि उससे बड़ा कठिन परिश्रम लिया गया और उसके दाने-चारे का कोई प्रबंध न किया गया।
रामधन मिश्र बोले-समझू ने बैल को जान-बूझ कर मारा है, अतएव उससे दंड लेना चाहिए।
जुम्मन बोले-यह दूसरा सवाल है।
हमको इससे कोई मतलब नहीं !
झगडू साहु ने कहा-समझू के साथं कुछ रियायत होनी चाहिए।
जुम्मन बोले-यह अलगू चौधरी की इच्छा पर निर्भर है।
यह रियायत करें, तो उनकी भलमनसी।
अलगू चौधरी फूले न समाए।
उठ खड़े हुए और जोर से बोल-पंच-परमेश्वर की जय!
इसके साथ ही चारों ओर से प्रतिध्वनि हुई-पंच परमेश्वर की जय! यह मनुष्य का काम नहीं, पंच में परमेश्वर वास करते हैं, यह उन्हीं की महिमा है।
पंच के सामने खोटे को कौन खरा कह सकता है?
थोड़ी देर बाद जुम्मन अलगू के पास आए और उनके गले लिपट कर बोले-भैया, जब से तुमने मेरी पंचायत की तब से मैं तुम्हारा प्राण-घातक शत्रु बन गया था; पर आज मुझे ज्ञात हुआ कि पंच के पद पर बैठ कर न कोई किसी का दोस्त है, न दुश्मन।
न्याय के सिवा उसे और कुछ नहीं सूझता।
आज मुझे विश्वास हो गया कि पंच की जबान से खुदा बोलता है।
अलगू रोने लगे।
इस पानी से दोनों के दिलों का मैल धुल गया।
मित्रता की मुरझाई हुई लता फिर हरी हो गई।

मानसरोवर भाग- 
मिस्टर सेठ को सभी हिन्दुसतानी चीजों से नफरत थी ओर उनकी सुन्दरी पत्नी गोदावरी को सभी विदेशी चीजों से चिढ़ ! मगर धैर्य ओर विनय भारत की देवियों का आभूषण है गोदावरी दिल पर हजार जब्र करके पति की लायी हुई विदेशी चीजों का व्यवहार करती थी, हालांकि भीतर ही भीतर उसका हदय अपनी परवशता पर रोता था।
वह जिस वक्त अपने छज्जे पर खड़ी होकर सड़क पर निगाह दौड़ाती ओर कितनी ही महिलाओं को खद्दर की साड़ियों पहने गर्व से सिर उठाते चलते देख्रती, तो उसके भीतर की वेदना एक ठंडी आह बनकर निकल जाती थी।
उसे ऐसा मालूम होता था कि मुझसे ज्यादा बदनसीब औरत संसार में नहीं हैं मै अपने स्वदेश वासिंयों की इतनी भी सेवा नहीं कर सकती? शाम को मिस्टर सेठ के आग्रह करने पर वह कहीं मनोरंजन या सैर के लिए जाती, तो विदेशी कपड़े पहने हुए निकलते शर्म से उसकी गर्दन झुक जाती थी।
वह पत्रों मे महिलाओं के जोश- भरे व्याख्यान पढ़ती तो उसकी आंखें जगमगा उठती, थोड़ी देर के लिए वह भूल जाती कि मैं यहां बन्धनों मे जकड़ी ह़ई हूं।
होली का दिन था, आठ बजे रात का समय ।
स्वदेश के नाम पर बिके हुए अनुरागियों का जुलूस आकर मिस्टर सेठ के मकान के सामने रूका ओर उसी चौड़े मैदान में विलायती कपड़ों ही होलियां लगाने की तैयारियां होने ल्रगीं।
गोदावरी अपने कमरे में खिड़की पर खड़ी यह समारोह देखती थी ओर दिल मसोसकर रह जाती थी एक वह है, जो यों खुश-खुश, आजादी के नशे-मतवाले, गर्व से सिर उठाये होली लगा रहे हैं, और एक में हूं कि पिंजड़े में बन्द पक्षी की तरह फड़फड़ा रही हूं ।
इन तीलियों को केसे तोड़ दूं? उसने कमरे मे निगाह दौड़ायी ।
सभी चीजें विदेशी थीं ।
स्वेदेशी का एक सूत भी न था यही चीजें वहॉँ जलायी जा रही थी ओर वही चीजें यहॉँ उसके ह्रदय में संचित ग्लानि की भांति सन्दुकों में रखी हुई थीं।
उसके जी में एक लहर उठ रही थी कि इन चीजों को उठाकर उसी होली में डाल दे, उसकी सारी ग्लानि और दुर्बलता जलकर भस्म हो जाय।
मगर पति को अप्रसन्नता के भय ने उसका हाथ पकड़ लिया ।
सहसा मि सेठ के आकर अन्दर कहा- जरा इन सिरफरों को देखों, कपड़े जला रहे हैं।
यह पागलपन, उन्माद और विद्रोह नहीं तो और क्या है।
किसी ने सच कहा है, हिदुस्तानियों के न अक्ल आयी है न आयेगी ।
कोई कल भी तो सीधी नहीं ।
गोदावरी ने कहा – तुम भी हिंदुस्तानी हो।
सेठ ने गर्म होकर कहा- हॉ, लेकिन मुझे इसका हमेशा खेद रहता है कि ऐसे अभागे देश में क्यों पैदा हुआ।
मैं नहीं चाहता कि कोई मुझे हिन्दुस्तानी कहे या समझे ।
कम- से–कम मैंने आचार –व्यवहार वेश-भुषा, रीति-नीति, कर्म – वचन में कोई ऐसी बात नहीं रखी, जिससे हमें कोई हिन्दुस्तानी होने का कलंक लगाए ।
पूछिए, जब हमें आठ आने गज में बढ़िया कपड़ा मिलता है, तो हम क्यों मोटा टाट खरीदें ।
इस विषय में हर एक को पूरी स्वाधीनता होनी चाहिए ।
न जाने क्यों गवर्नमेंट ने इन दुष्टों को यहां।
जमा होने दिया ।
अगर मेरे हाथ में अधिकार होता, तो सबों को जहन्नुम रसीद कर देता ।
तब आटे- दाल का भाव मालूम होता ।
गोदावरी ने अपने शब्द मे तीक्ष्ण तिरस्कार भर के कहा—तुम्हें अपने भइयों का जरा ख्याल नहीं आता ? भारत के सिवा और भी कोई देश है, जिस पर किसी दूसरी जाति के शासन हो? छोटे-छोटे राष्ट्र भी किसी दूसरी जाति के गुलाम बनकर नहीं रहना चाहते ।
क्या एक हिन्दुस्तानी के लिए यह लज्जा की बात नहीं है कि वह अपने ही भाइयों के साथ अन्याय करे ?
सेठ ने भोंहैं चढ़ाकर कहा- मैं इन्हे अपना भाई नहीं समझता।
गोदावरी- आखिर तुम्हें सरकार जो वेतन देती है, वह इन्हीं की जेब से तो आता हैं !
सेठ- मुझे इससे कोई मतलब नहीं कि मेरा वेतन किसकी जेब से आता है मुझे जिसके हाथ से मिलता है, वह मेरा स्वामी है, न जाने इन दुष्टों को क्या सनक सवार हुई है कहते हैं, भारत आध्यात्मिक देश है।
क्या अध्यामत्म का यही आशय है कि परमात्मा के विधानों का विरोध किया जाय? जब यह मालूम है कि परमात्मा की इच्छा के विरूद्ध एक पत्ती भी नहीं हिल सकती, तो यह मुमकिन है कि यह इतना बड़ा देश परामात्मा की मर्जी बगैर अंगरेजों के अधीन हो? क्यों इन दीवानों को इतनी अक्ल नहीं आती कि जब तक परमात्मा की इच्छा न होगी, कोई अंग्ररेजों का बाल भी बॉका न कर सकेगा !
गोदावरी - तो फिर क्यों नोकरी करते हो? परमात्मा की इच्छा होगी, तो आप ही आप भोजन मिल जाएगा बीमार होते हो , तो क्यों दौड़े वैद्य के घर जाते हो? पररमात्मा उन्हीं की मदद करता है, जो अपनी मदद आप करते है।
सेठ—बेशक करता है; लेकिन अपने घर में आग लगा देना, घर की चीजों को जला देना, ऐसे काम है, जिन्हें परमात्मा कभी पसंद नहीं कर सकता।
गोदावरी –तो यहँ के लोगों का चुपचाप बैठे रहना चाहिए?
सेठ- नहीं, रोना चाहिए ।
इस तरह रोना चाहिए, जैसे बच्चे माता के दूध के लिए रोते है।
सहसा होली जली, आग की शिखाएं आसमान से बातें करने लगीं, मानों स्वाधनीता की देवी अग्नि- बस्त्र धारण किए हुए आकाश के देवताओं से गले मिलने जा रही हो ।
दीनानाथ ने खिड़की बन्द कर दी, उनके लिए यह दृश्य भी असह्य था।
गोदावरी इस तरह खड़ी रही, जैसे कोई गाय कसाई के खूंटे पर खड़ी हो ।
उसी वक्त किसी के गाने का आवाज आयी-
वतन की देखिए तकदरी कब बदलती हैं 
गोदावरी के विषाद से भरे हुए ह्रदय में एक चोट लगी ।
उसने खिड़की खोल दी और नीचे की तरफ झॉँका ।
होली अब भी जल रही थी और एक अंधा लड़का अपनी खँजरी बजाकर गा रहा था-
वतन की देखिए तकदीर कब बदलती है।
वह खिड़की के सामने पहुंचा तो गोदावरी पे पुकारा- ओ अन्धे !खड़ा रह।
अन्धा खड़ा हो गया।
गोदवारी ने सन्दुक खोला, पर उसेमें उसे एक पैसा मिला ।
नोट ओर रूपये थे, मगर अन्धे फकीर को नोट या रूपये देने का सवाल ही न था पैसे अगर दो –चार मिल जाते, तो इस वक्त वह जरूर दे देती ।
पर वहां एक ही पैसा था, वह भी इतना घिसा हुआ कि कहार बाजार से लौटा लाया था ।
किसी दूकानदार ने न लिया था ।
अन्धे को वह पैसा देते हुए गोदावरी को शर्म आ रही थी।
वह जरा देर तक पैसे को हाथ मे लिए संशय में खड़ी रही ।
तब अन्धे को बुलाया ओर पैसा दे दिया ।
अन्धे ने कहा—माता जी कुछ खाने को दीजिए।
आज दिन भर से कुछ नहीं खाया ।
गोदावरी—दिन भर मॉँगता है, तब भी तुझे खाने को नहीं मिलता?
अन्धा- क्या करूं माता, कोई खाने को नहीं देता ।
गोदावरी- इस पैसे का चवैना लेकर खा ले ।
अन्धा- खा लूंगा माता जी, भगवान् आपको खुशी रखे ।
अब यहीं सोता हूँ।
दूसरे दिन प्रात: काल कॉँग्रेस की तरफ से एक आम जलसा हुआ ।
मिस्टर सेठ ने विलायती टूथ पाउडर बिलायती ब्रुश से दॉँतो पर मला , विलायती साबुन से नहाया, विलायती चाय विलायती प्यालियों में पी, विलायती बिस्कुट विलायती मक्खन के साथ खाया, विलायती दूध पिया।
फिर विलायती सूट धारण करके विलायती सिंगार मुंह में दबाकर घर से निकले, और अपनी मोटर साइकिल पर बैठ फ्लावर शो देखने चले गये ।
गोदावरी को रात भर नींद नहीं आयी थी, दुराशा ओर पराजय की कठिन यन्त्रणा किसी कोड़े की तरह उसे ह्रदय पर पड़ रही थी ।
ऐसा मालुम होता था कि उसके कंठ में कोई कड़वी चीज अटक गयी है।
मिस्टर सेठ का अपने प्रभाव मे लाने की उसने वह सब योजनाएँ की, जो एक रमणी कर सकती है; पर उस भले आदमी पर उसके सारे हाव –भाव, मृदु मुस्कान ओर वाणी- विलास को कोई असर न हुआ ।
खुद तो स्वदेशी वस्त्रों के व्यवहार करने पर क्या राजी होते, गोदावरी के लिए एक खद्दर की साड़ी लाने पर भी सहमत न हुए ।
यहँ तक कि गोदाबरी ने उनसे कभी कोई चीज मांगने की कसम खा ली ।
क्रोध और ग्लानि ने उसकी सद्भावना को इस तरह विकृत कर दिया जेसे कोई मैली बस्तु निर्मल जल को दूषित कर देती है उसने सोंचा, जब यह मेरी इतनी सी बात नहीं मान सकते; तब फिर मैं क्या इनके इशारों पर चलूं, क्यों इनकी इच्छाओं की लौंडी बनी रहूं? मैंने इनके हाथ कुछ अपनी आत्मा नहीं बेची है।
अगर आज ये चोरी या गबन करें , तो क्या में सजा पाऊँगी? उसी सजा ये खुद झेलेगें ।
उसका अपराध इनके ऊपर होगा।
इन्हें अपने कर्म और वचन का अख्तियार हैं मुझे अपने कर्म और वचन का अख्तियार ।
यह अपनी सरकार की गुलामी करें, अंगरेजों की चौखट पर नाक रगड़ें, मुझे क्या गरज है कि उसमें उनका सहयोग करूँ ! जिसमें आत्माभिमान नहीं, जिसने अपने को स्वार्थ के हाथों बेच दिया, उसके प्रति अगर मेरे मन में भक्ति न हो तो मेरा दोष नहीं।
यह नौकर है या गुलाम ? नौकरी और गुलामी में अन्तर है नौकर कुछ नियमों के अधीन अपना निर्दिष्ट काम करता है।
वह नियम स्वामी और सेवक दोनों ही पर लागू होते हैं।
स्वामी अगर अपमान करे, अपशब्द कहे तो नौकर उसको सहन करने के लिए मजबूर नहीं।
गुलाम के लिए कोई शर्त नहीं, उसकी दैहिक गुलामी पीछे होती है, मानसिक गुलामी पहले ही हो जाती हैं।
सरकार ने इनसे कब कहा है कि देशी चीजें न खरीदों।
सरकारी टिकटों तक पर शब्द लिखे होते हैं स्वेदेशी चीजें खरीदो।
इससे विदित है कि सरकार देशी चीजें का निषेध नहीं करती।
फिर भी यह महाश्य सुर्खरू बनने की फिक्र में सरकार से भी दो अंगुल आगे बढ़ना चाहते है !
मिस्टर सेठ ने कुछ झेंपते हुए कहा—कल न फ्लावर शो देखने चलोगी?
गोदावरी ने विरक्त मन से कहा- नहीं !
बहुत अच्छा तमाशा है।
मैं कॉँग्रेस के जलसे में जा रही हूं ।
मिस्टर सेठ के ऊपर यदि छत गिर पड़ी होती या उन्होंने बिजली का तार हाथ से पकड़ लिया होता, तो भी वह इतने बदहवास न होते ।
आँखें फाड़कर बोले- तुम कॉग्रेस के जलसे में जाओगी ?
हां जरूर जांउगी !,
मै नहीं चाहता कि तुम वहँ जाओ।
अगर तुम मेरी परवाह नहीं करते, तो मेरा धर्म नहीं कि तुम्हारी हर एक आज्ञा का पालन करूँ।
मिस्टर सेठ ने आंखों मे विष भर कर कहा – नतीजा बुरा होगा ।
गोदावरी मानों तलवार के सामने छाती खोल कर बोली- इसकी चिंता नहीं, तुम किसी के ईश्वर नहीं हो।
मिस्टर सेठ सूब गर्म पड़े, धमकियॉ दी; आखिर मुंह फेरकर लेटे रहे।
प्रात: काल फ्लावर शो जाते समय भी उन्होंने गोदावरी से कुछ न कहा ।
गोदावरी जिस समय कँग्रेस के जलसे में पहुंची, तो कई हजार मर्दो और औरतों का जमाव था ।
मन्त्री ने चन्दे की अपील की थी और कुछ लोग चन्दा दे रहे थे ।
गोदावरी उस जगह खड़ी हो गई जहॉँ और स्त्रियॉँ जमा थी ओर देखने लगी कि लोग क्या देते हैं।
अधिकाश लोग दो-दो चार-चार आना ही दे रहे थे ।
वहां ऐसा धनवान था ही कौन? उसने अपनी जेब टटोली, तो एक रूपया निकला ।
उसने समझा यह काफी है।
इसी इन्तजार में थी कि झोली सामने आवे तो उसमें डाल दूँ? सहसा वही अन्धा लड़का, जिसे कि उसने पैसा दिया था, न जाने किधर से आ गया और ज्यों ही चन्दे की झोली उसके सामने पहुँचीं, उसने उसमें कुछ डाल दिया ।
सबकी आँखें उसकी तरफ उठ गयीं ।
सबको कुतूहल हो रहा था कि अन्धे ने क्या दिया? कही एक-आध पैसा मिल गया होगा।
दिन भर गला फाड़ता है, तब भी तो उस बेचारे को रोटी नहीं मिलती ! अगर यही गाना पिश्वाज और साज के साथ किसी महफिल में होता तो रूपये बरसते; लेकिन सड़क पर गाने वाले अन्धे की कौन परवाह करता है।
झोली में पैसा डालकर अन्धा वहाँ से चल दिया और कुछ दूर जाकर गाने लगा-
वतन की देखिए तकदीर कब बदलती है।
सभापति ने कहा – मित्रों, देखिए, यह वह पैसा है,जो एक गरीब उन्धा लड़का इस झोली में डाल गया है।
मेरी आंखों में इस एक पैसें की कीमत किसी अमीर के एक हजार रूपये से कम नहीं ।
शायद यही इस गरीब की सारी बिसात होगी।
जब ऐसे गरीबों की सहानुभूति हमारे साथ है, तो मुझे सत्य की विजय में संदेह नहीं मालूम होता ।
हमारे यहाँ क्यों इतने फकीर दिखायी देती हैं? या तो इसलिए कि समाज में इन्हें कोई काम नहीं मिलता या दरिद्रता से पैदा हुई बीमारियों के कारण यह अब इस योग्य ही नहीं रह गये कि कुछ काम करें।
या भिक्षावृति ने इनमें कोई सामर्थ्य ही नहीं छोड़ी ।
स्वराज्य के सिवा इन गरीबों का अब उद्धार कौन कर सकता है।
देखिए, वह गा रहा है।
–
वतन की देखिए तकदीर कब बदलती है।
इस पीड़ित ह्रदय में कितना उत्सर्ग ! क्या अब भी कोई संदेह कर सकता है कि हम किसकी आवाज हैं? (पैसा उपर उठा कर) आपमें कौन इस रत्न को खरीद सकता है?
गोदावरी के मन में जिज्ञासा हुई, क्या वह वही तौ पेसा नहीं है, जो रात मैंने उसे दिया था? क्या उसने सचमुच रात को कुछ नहीं खाया?
उसने जाकर समीप से पैसे को देखा, जो मेज पर रखा दिया गया था।
उसका ह्रदय धक् से हो गया ।
यह वही घिसा हुआ पैसा था।
उस अंधे की दशा, उसके त्याग का स्मरण करके गोदावरी अनुरक्त हो उठी ।
कँपते हुए स्वर में बोली – मुझे आप यह पैसा दे दीजिए, मैं पॉँच रूपये दूंगी ।
सभापति ने कहा – एक बहन इस पैसे के दाम पांच रूपये दे रही है।
दूसरी आवाज आयी –दस रुपये।
तीसरी आवाज आयी- बीस रुपये ।
गोदावरी ने इस अन्तिम व्यक्ति की ओर देखा ।
उसके मुख पर आत्माभिमान झलक रहा था, मानों कह रहा हो कि यहॉँ कौन है, जो मेरी बराबरी कर सके ! गोदावरी के मन मे स्पर्द्धा का भाव जाग उठा ।
चाहे कुछ हो जाय, इसके हाथ में यह पैसा न जाय ।
समझता है, इसने बीस रुपये क्या कह दिये, सारे संसार का मोल ले लिया ।
गोदावरी ने कहा – चालीस रूपये ।
उस पुरूष ने तुरंत कहा—पचास रूपये ।
हजारों आँखें गोदावरी की ओर उठ गयीं मानो कह रही हों, अब की आप ही हमारी लाज रखिए ।
गोदावरी ने उस आदमी की ओर देखकर धमकी से मिले हुए स्वर में कहा – सौ रुपये।
धनी आदमी ने भी तुरंत कहा- एकं सौ बीस रूपये ।
लोगों के चेहरे पर हवाइयँ उड़ने लगीं।
समझ गयें, इसी के हाथ विजय रही।
निराश आंखों से गोदावरी की ओर ताकने लगे; मगर ज्यों ही गोदावरी के मुँह से निकला डेढ़ सौ, कि चारों तरफ तालियॉ पड़ने लगीं, मानो किसी दंगल के दर्शक अपने पहलवान कीविजय पर मतवाले हो गये हों।
उस आदमी ने फिर कहा – पौने दो सौ।
गोदावरी बोली – दो सौ।
फिर चारों तरफ से तालियँ पड़ी।
प्रतिद्वंद्वी ने अब मैदान से हट जाने ही मेंअपनी कुशल समझी ।
गोदावरी विजय के गर्व पर नम्रता का पर्दा डाले हुए खड़ी थी और हजारो शुभ कामनाऍं उस पर फुलों की तरह बरस रही थीं।
जब लोगो को मालूम हुआ कि यह देवी मिस्टर सेठ की बीबी है।
, तो उन्हें ईर्ष्यामय आनंद के साथ उस पर दया भी आयी ।
मिस्टर सेठ अभी फ्लावर शों मे ही थें कि एक पुलिस के अफसर ने उन्हें यह घातक संवाद सुनाया ।
मिस्टर सेठ सकते में पड़ गये, मानो सारी देह सुन्न पड़ गयी हो ।
फिर दानों मुटियँ बांध लीं ।
दांत पीसे, ओठ चबाये और उसी वक्त घर चले ।
उनकी मोटर –साईकिल कभी इतनी तेज न चली थी।
घर में कदम रखते ही उन्होंने चिनगारियों –भरी ऑंखों से देखते हुए कहा- क्या तुम मेरे मुँह में कालिख पुतवाना चाहती हो?
गोदावरी ने शांत भाव से कहा-कुछ मुह से भी तो कहो या गालियॉँ ही दिये जाओगे? तुम्हारे मुँह में कालिख लगेगी, तो क्या मेरे मुँह में न लगेगी? तुम्हारी जड़ खुदेगी, तो मेरे लिए दूसरा कौन-सा सहारा है।
मिस्टर सेठ—सारे शहर में तूफान मचा हुआ है।
तुमने मेरे लिए रुपये दिये क्यों? 
गोदावरी ने उसी शांत भाव से कहा—इसलिए कि मैं उसे अपना ही रुपया समझती हूँ।
मिस्टर सेठ दॉँत किटकिटा कर बोले—हरगिज नहीं, तुम्हें मेरा रुपया खर्च करने का कोई हक नहीं है।
गोदावरी-बिलकुल गलत, तुम्हारे खर्च करने का तुम्हें जितना अख्तियार है, उतना ही मुझको भी है।
हॉँ, जब तलाक का कानून पास करा लोगे और तलाक दे दोगे, तब न रहेगा।
मिस्टर सेठ ने अपना हैट इतने जोर से मेज पर फेंका कि वह लुढ़कता हुआ जमीन पर गिर पड़ा और बोले—मुझे तुम्हारी अक्ल पर अफसोस आता है।
जानती हो तुम्हारी इस उद्दंडता का क्या नतीजा होगा? मुझसे जवाब तलब हो जाएगा।
बतलाओ, क्या जवाब दूँगा? जब यह जाहिर है कि कांग्रेस सरकार से दुश्मनी कर रही है तो कांग्रेस की मदद करना सरकार के साथ दुश्मनी करनी है।
तुमने तो नहीं की कांग्रेस की मदद! 
तुमने तो की! 
इसकी सजा मुझे मिलेगी या तुम्हें? अगर मैं चोरी करूँ, तो क्या तुम जेल जाओगे? 
चोरी की बात और है, और यह बात और है।
तो क्या कांग्रेस की मदद करना चोरी या डाके से भी बुरा है? 
हॉँ, सरकारी नौकर के लिए चोरी या डाके से भी बुरा है।
मैंने यह नहीं समझा था।
अगर तुमने यह नहीं समझा था, तो तुम्हारी ही बुद्धि का भ्रम था।
रोज अखबारों में देखती हो, फिर भी मुझसे पूछती हो।
एक कॉँग्रेस का आदमी प्लेटफार्म पर बोलने खड़ा होता है, तो बीसियों सादे कपड़े वाले पुलिस अफसर उसकी रिपोर्ट लेने बैठते हैं।
काँग्रेस के सरगनाओं के पीछे कई-कई मुखबिर लगा दिए जाते हैं, जिनका काम यही है कि उन पर कड़ी निगाह रखें।
चोरों के साथ तो इतनी सख्ती कभी नहीं की जाती।
इसीलिए हजारों चोरियॉँ और डाके और खून रोज होते रहते हैं, किसी का कुछ पता नहीं चलता, न पुलिस इसकी परवाह करती है।
मगर पुलिस को जिस मामले में राजनीति की गंध भी आ जाती है।
फिर देखो पुलिस की मुस्तैदी।
इन्सपेक्टर जरनल से लेकर कांस्टेबिल तक ऐड़ियों तक का जोर लगाते हैं।
सरकार को चोरों से भय नहीं।
चोर सरकार पर चोट नहीं करता।
कॉँग्रेस सरकार को अख्तियार पर हमला करती है, इसलिए सरकार भी अपनी रक्षा के लिए अपने अख्तियार से काम लेती है।
यह तो प्रकृति का नियम है।
मिस्टर सेठ आज दफ्तर चले, तो उनके कदम पीछे रह जाते थे! न जाने आज वहॉँ क्या हाल हो।
रोज की तरह दफ्तर में पहुँच कर उन्होंने चपरासियों को डॉंटा नहीं, क्लर्कों पर रोब नहीं जमाया, चुपके से जाकर कुर्सी पर बैठ गये।
ऐसा मालूम होता था, कोई तलवार सिर पर लटक रही है।
साहब की मोटर की आवाज सुनते ही उनके प्राण सूख गये।
रोज वह अपने कमरे में बैठ रहते थे।
जब साहब आकर बैठ जाते थे, तब आध घण्टे के बाद मिसलें लेकर पहुँचते थे।
आज वह बरामदे में खड़े थे, साहब उतरे तो झुककर उन्होंने सलाम किया।
मगर साहब ने मुँह फेर लिया।
लेकिन वह हिम्मत नहीं हारे, आगे बढ़कर पर्दा हटा दिया, साहब कमरे में गये, तो सेठ साहब ने पंखा खोल दिया, मगर जान सूखी जाती थी कि देखें, कब सिर पर तलवार गिरती है।
साहब ज्यों ही कुर्सी पर बैठे, सेठ ने लपककर, सिगार-केस और दियासिलाई मेज पर रख दी।
एकाएक ऐसा मालूम हुआ, मानो आसमान फट गया हो।
साहब गरज रहै थे, तुम दगाबाज आदमी हो!
सेठ ने इस तरफ साहब की तरफ देखा, जैसे उनका मतलब नहीं समझे।
साहब ने फिर गरज कर कहा-तुम दगाबाज आदमी हो।
मिस्टर सेठ का खून गर्म हो उठा, बोले-मेरा तो ख्याल है कि मुझसे बड़ा राजभक्त इस देश में न होगा।
साहब-तुम नमकहारम आदमी है।
मिस्टर सेठ के चेहरे पर सुर्खी आयी-आप व्यर्थ ही अपनी जबान खराब कर रहै हैं।
साहब-तुम शैतान आदमी है।
मिस्टर सेठ की ऑंखों में सुर्खी आयी-आप मेरी बेइज्जती कर रहै हैं।
ऐसी बातें सुनने की मुझे आदत नहीं है।
साहब-चुप रहो, यू ब्लडी।
तुमको सरकार पॉँच सौ रूपये इसलिए नहीं देता कि तुम अपने वाइफ के हाथ से कॉँग्रेस का चंदा दिलवाये।
तुमको इसलिए सरकार रुपया नहीं देता।
मिस्टर सेठ को अपनी सफाई देने का अवसर मिला।
बोले-मैं आपको विश्वास दिलाता हूँ कि मेरी वाइफ ने सरासर मेरी मर्जी के खिलाफ रुपये दिये हैं।
मैं तो उस वक्त फ्लावर शो देखने गया था, जहॉँ मिस फ्रॉँक का गुलदस्ता पॉँच रुपये में लिया।
वहॉँ से लौटा, तो मुझे यह खबर मिली।
साहब-ओ! तुम हमको बेवकूफ बनाता है?
यह बात अग्नि-शिला की भॉँति ज्यों ही साहब के मस्तिष्क में घुसी, उनके मिजाज का पारा उबाल के दर्जे तक पहुँच गया।
किसी हिंदुस्तानी की इतनी मजाल कि उन्हें बेवकूफ बनाये! वह जो हिंदुस्तान के बादशाह हैं, जिनके पास बड़े-बड़े तालुकेदार सलाम करने आते हैं, जिनके नौकरों को बड़े-बडे रईस नजराना देते हैं, उन्हीं को कोई बेवकूफ बनाये! उसके लिये वह असह्य था! रूल उठा कर दौड़ा।
लेकिन मिस्टर सेठ भी मजबूत आदमी थे।
यों वह हर तरह की खुशामद किया करते थे! लेकिन यह अपमान स्वीकार न कर सके।
उन्होंने रूल का तो हाथ पर लिया और एक डग आगे आगे बढ़कर ऐसा घूँसा साहब के मुँह पर रसीद किया कि साहब की ऑंखों के सामने अँधेरा छा गया।
वह इस मुष्टिप्रहार के लिए तैयार न थे।
उन्हें कई बार इसका अनुभव हो चुका था कि नेटिव बहुत शांत, दब्बू और गमखोर होता है।
विशेषकर साहबों के सामने तो उनकी जबान तक नहीं खुलती।
कुर्सी पर बैठ कर नाक का खून पोंछने लगा।
फिर मिस्टर सेठ के उलझने की उसकी हिम्मत नहीं पड़ीं; मगर दिल में सोच रहा था, इसे कैसे नीचा दिखाऊँ।
मिस्टर सेठ भी अपने कमरे में आ कर इस परिस्थिति पर विचार करने लगे।
उन्हें बिलकुल खेद न था; बल्कि वह अपने साहस पर प्रसन्न थे।
इसकी बदमाशी तो देखो कि मुझ पर रूल चला दिया! जितना दबता था, उतना ही दबाये जाता था।
मेम यारों को लिये घूमा करती है, उससे बोलने की हिम्मत नहीं पड़ती।
मुझसे शेर बन गया।
अब दौड़ेगा कमिश्नर के पास।
मुझे बरखास्त कराये बगैर न छोड़ेगा।
यह सब कुछ गोदावरी के कारण हो रहा है।
बेइज्जती तो हो ही गयी अब रोटियों को भी मुहताज होना पड़ा।
मुझ से तो कोई पूछेगा भी नहीं, बरखास्तगी का परवाना आ जायेगा।
अपील कहॉँ होगी? सेक्रेटरी हैं हिन्दुस्तानी, मगर अँगरेजों से भी ज्यादा अँगरेज।
होम मेम्बर भी हिन्दुस्तानी हैं, मगर अँगरेजों के गुलाम।
गोदावरी के चंदे का हाल सुनते ही उन्हें जूड़ी चढ़आयेगी।
न्याय कीकिसी से आशा नहीं, अब यहॉँ से निकल जाने में ही कुशल है।
उन्होंने तुंरत एक इस्तीफा लिखा और साहब के पास भेज दिया।
साहब ने उस पर लिख दिया, बरखास्त ।
दोपहर को जब मिस्टर सेठ मुहँ लटकाये हुए घर पहूँचे तो गोदावरी ने पूछा-आज जल्दी कैसे आ गये?
मिस्टर सेठ दहकती हुई ऑखों से देख कर बोले-जिस बात पर लगी थीं, वह हो गयी।
अब रोओ, सिर पर हाथ रखके!
गोदावरी-बात क्या हुई, कुछ कहो भी तो?
सेठ-बात क्या हुई, उसने ऑंखें दिखायीं, मैंने चाँटा जमाया और इस्तीफा दे कर चला आया।
गोदावरी-इस्तीफा देने की क्या जल्दी थी?
सेठ-और क्या सिर के बाल नुचवाता? तुम्हारा यही हाल है, तो आज नहीं, कल अलग होना ही पड़ता।
गोदावरी-खैर, जो हुआ, अच्छा ही हुआ।
आज से तुम भी कॉँग्रेस में शरीक हो जाओ।
सेठ ने ओठ चबा कर कहा-लजाओगी तो नहीं, ऊपर से घाव पर नमक छिड़कती हो।
गोदावरी-लजाऊँ क्यों, मैं तो खुश हूँ कि तुम्हारी बेड़ियॉँ कट गयीं।
सेठ-आखिर कुछ सोचा है, काम कैसे चलेगा?
गोदावरी-सब सोच लिया है।
मैं चल कर दिखा दूँगी।
हॉँ, मैं जो कुछ कहूँ, वह तुम किये जाना।
अब तक मैं तुम्हारे 
इशारे पर चलती थी, अब से तुम मेरे इशारे पर चलना।
मैं तुमसे किसी बात की शिकायत न करती थी; तुम जो कुछ खिलाते थे खाती थी, जो कुछ पहनाते थे पहनती थी।
महल में रखते, महल में रहती।
झोपड़ी मे रखते, झोपड़ी में रहती।
उसी तरह तुम भी रहना।
जो काम करने को कहूँ वह करना।
फिर देखूँ कैसे काम नहीं चलता।
बड़प्पन सूट-बूट और ठाठ-बाट में नहीं है।
जिसकी आत्मा पवित्र हो, वही ऊँचा है।
आज तक तुम मेरे पति थे आज से मैं तुम्हारा पति हूँ।
सेठ जी उसकी और स्नेह की ऑंखों से देख कर हँस पड़े।

बाबू चैतन्यादास ने अर्थशास्त्र खूब पढ़ा था, और केवल पढ़ा ही नहीं था, उसका यथायोग्य व्याहार भी वे करते थे।
वे वकील थे, दो-तीन गांवो मे उनक जमींदारी भी थी, बैंक में भी कुछ रुपये थे।
यह सब उसी अर्थशास्त्र के ज्ञान का फल था।
जब कोई खर्च सामने आता तब उनके मन में स्वाभावत: प्रश्न होता था-इससे स्वयं मेरा उपकार होगा या किसी अन्य पुरुष का? यदि दो में से किसी का कुछ भी उपहार न होता तो वे बड़ी निर्दयता से उस खर्च का गला दबा देते थे।
व्यर्थ को वे विष के समाने समझते थे।
अर्थशास्त्र के सिद्धन्त उनके जीवन-स्तम्भ हो गये थे।
बाबू साहब के दो पुत्र थे।
बड़े का नाम प्रभुदास था, छोटे का शिवदास।
दोनों कालेज में पढ़ते थे।
उनमें केवल एक श्रेणी का अन्तर था।
दोनो ही चुतर, होनहार युवक थे।
किन्तु प्रभुदास पर पिता का स्नेह अधिक था।
उसमें सदुत्साह की मात्रा अधिक थी और पिता को उसकी जात से बड़ी-बड़ी आशाएं थीं।
वे उसे विद्योन्नति के लिए इंग्लैण्ड भेजना चाहते थे।
उसे बैरिस्टर बनाना उनके जीवन की सबसे बड़ी अभिलाषा थी।
कि
न्तु कुछ ऐसा संयोग हुआ कि प्रभादास को बी ए की परीक्षा के बाद ज्वर आने लगा।
डाक्टरों की दवा होने लगी।
एक मास तक नित्य डाक्टर साहब आते रहे, पर ज्वर में कमी न हुई दूसरे डाक्टर का इलाज होने लगा।
पर उससे भी कुछ लाभ न हुआ।
प्रभुदास दिनों दिन क्षीण होता चला जाता था।
उठने-बैठने की शक्ति न थी यहां तक कि परीक्षा में प्रथम श्रेणी में उत्तीर्ण होने का शुभ-सम्बाद सुनकर भी उसक चेहरे पर हर्ष का कोई चिन्हृ न दिखाई दिया ।
वह सदैव गहरी चिन्जा में डुबा रहाता था ।
उसे अपना जीवन बोझ सा जान पडने लगा था ।
एक रोज चैतन्यादास ने डाक्टर साहब से पूछा यह क्याा बात है कि दो महीने हो गये और अभी तक दवा कोई असर नहीं हुआ ?
डाक्टर साहब ने सन्देहजनक उत्तर दिया- मैं आपको संशय में नही डालना चाहता ।
मेरा अनुमान है कि यह टयुबरक्युलासिस है ।
चैतन्यादास ने व्यग्र होकर कहा – तपेदिक ?
डाक्टर - जी हां उसके सभी लक्षण दिखायी देते है।
चैतन्यदास ने अविश्वास के भाव से कहा मानों उन्हे विस्मयकारी बात सुन पड़ी हो –तपेदिक हो गया !
डाक्टर ने खेद प्रकट करते हुए कहा- यह रोग बहुत ही गुप्तरीति सेशरीर में प्रवशे करता है।
चैतन्यदास – मेरे खानदान में तो यह रोग किसी को न था।
डाक्टर – सम्भव है, मित्रों से इसके जर्म (कीटाणु ) मिले हो।
चैतन्यदास कई मिनट तक सोचने के बाद बोले- अब क्या करना चाहिए ।
डाक्टर -दवा करते रहिये ।
अभी फेफड़ो तक असर नहीं हुआ है इनके अच्छे होने की आशा है ।
चैतन्यदास – आपके विचार में कब तक दवा का असर होगा? 
डाक्टर – निश्चय पूर्वक नहीं कह सकता ।
लेकिन तीन चार महीने में वे स्वस्थ हो जायेगे ।
जाड़ो में इसरोग का जोर कम हो जाया करता है ।
चैतन्यदास – अच्छे हो जाने पर ये पढने में परिश्रम कर सकेंगे ?
डाक्टर – मानसिक परिश्रम के योग्य तो ये शायद ही हो सकें।
चैतन्यदास – किसी सेनेटोरियम (पहाड़ी स्वास्थयालय) में भेज दूँ तो कैसा हो? 
डाक्टर - बहुत ही उत्तम ।
चैतन्यदास तब ये पूर्णरीति से स्वस्थ हो जाएंगे?
डाक्टर - हो सकते है, लेकिन इस रोग को दबा रखने के लिए इनका मानसिक परिश्रम से बचना ही अच्छा है।
चैतन्यदास नैराश्य भाव से बोले – तब तो इनका जीवन ही नष्ट हो गया।
ग
र्मी बीत गयी।
बरसात के दिन आये, प्रभुदास की दशा दिनो दिन बिगड़ती गई।
वह पड़े-पड़े बहुधा इस रोग पर की गई बड़े बड़े डाक्टरों की व्याख्याएं पढा करता था।
उनके अनुभवो से अपनी अवस्था की तुलना किया करता था।
उनके अनुभवो स अपनी अवस्था की तुलना किया करता ।
पहले कुछ दिनो तक तो वह अस्थिरचित –सा हो गया था।
दो चार दिन भी दशा संभली रहती तो पुस्तके देखने लगता और विलायत यात्रा की चर्चा करता ।
दो चार दिन भीज्वर का प्रकोप बढ जाता तो जीवन से निराश हो जाता ।
किन्तु कई मास के पश्चात जब उसे विश्वास हो गया कि इसरोग से मुक्त होना कठिन है तब उसने जीवन की भी चिन्ता छोड़ दी पथ्यापथ्य का विचार न करता , घरवालो की निगाह बचाकर औषधियां जमीन पर गिरा देता मित्रोंके साथ बैठकर जी बहलाता।
यदि कोई उससे स्वास्थ्य केविषय में कुछ पूछता तोचिढकर मुंह मोड लेता ।
उसके भावों में एक शान्तिमय उदासीनता आ गई थी, और बातो मेंएक दार्शनिक मर्मज्ञता पाई जाती थी ।
वह लोक रीति और सामाजिक प्रथाओं पर बड़ी निर्भीकता से आलोचनारंए किया करता ।
यद्यपि बाबू चैतन्यदास के मन में रह –रहकर शंका उठा करती थी कि जब परिणाम विदित ही है तब इस प्रकार धन का अपव्यय करने से क्या लाभ तथापि वेकुछ तो पुत्र-प्रेम और कुछ लोक मत के भय से धैर्य के साथ् दवा दर्पन करतेक जाते थें ।
जाड़े का मौसम था।
चैतन्यदास पुत्र के सिरहाने बैठे हुए डाक्टर साहब की ओर प्रश्नात्मक दृष्टि से देख रहे थे।
जब डाक्टर साहब टेम्परचर लेकर (थर्मामीटर लगाकर ) कुर्सी पर बैठे तब चैतन्यदास ने पूछा- अब तो जाड़ा आ गया।
आपको कुछ अन्तर मालूम होता है ?
डाक्टर – बिलकुल नहीं , बल्कि रोग और भी दुस्साध्य होता जाता है।
चैतन्यदास ने कठोर स्वर में पूछा – तब आप लोग क्यो मुझे इस भ्रम में डाले हुए थे किजाडे में अच्छे हो जायेगें ? इस प्रकार दूसरो की सरलता का उपयोग करना अपना मतलब साधने का साधन हो तो हो इसे सज्जनताकदापि नहीं कह सकते।
डाक्टर ने नम्रता से कहा- ऐसी दशाओं में हम केवल अनुमान कर सकते है।
और अनुमान सदैव सत्य नही होते।
आपको जेरबारी अवश्य हुई पर मैं आपको विश्वास दिलाता हूं कि मेरी इच्छा आपको भ्रम में डालने के नहीं थी ।
शिवादास बड़े दिन की छुटिटयों में आया हुआ था , इसी समय वहि कमरे में आ गया और डाक्टर साहब से बोला – आप पिता जी की कठिनाइयों का स्वयं अनुमान कर सकते हैं ।
अगर उनकी बात नागवार लगी तो उन्हे क्षमा कीजिएगा ।
चैतन्यदास ने छोटे पुत्र की ओर वात्सल्य की दृष्टि से देखकर कहा-तुम्हें यहां आने की जरुरत थी? मै तुमसे कितनी बार कह चुका हूँ कि यहॉँआया करो ।
लेकिन तुमको सबर ही नही होता ।
शिवादास ने लज्जित होकर कहा- मै अभी चला जाता हूँ।
आप नाराज न हों ।
मै केवल डाक्टर साहब से यह पूछना चाहताथा कि भाई साहब के लिए अब क्या करना चाहिए ।
डाक्टर साहब ने कहा- अब केवल एकही साधनऔर है इन्हे इटली के किसी सेनेटारियम मे भेज देना चाहिये ।
जचैतन्यदास ने सजग होकर पूछा- कितना खर्च होगा? ज्यादा स ज्यादा तीन हजार ।
साल भसा रहना होगा?
निश्चय है कि वहां से अच्छे होकर आवेगें ।
जी नहीं यहातो यह भयंकर रोग है साधारण बीमारीयो में भी कोई बात निश्चय रुप से नही कही जा सकती ।
इतना खर्च करनेपर भी वहां सेज्यो के त्यो लौटा आये तो? 
तो ईश्वार कीइच्छा।
आपको यह तसकीन हो जाएगी कि इनके लिए मै जो कुछ कर सकता था।
कर दिया ।
आ
धी रात तक घर में प्रभुदास को इटली भेजने के प्रस्तवा पर वाद-विवाद होता रहा ।
चैतन्यदास का कथन था कि एक संदिग्य फल केलिए तीन हजार का खर्च उठाना बुद्धिमत्ता के प्रतिकूल है।
शिवादास फल उनसे सहमत था ।
किन्तु उसकी माता इस प्रस्ताव का बड़ी ढृझ्ता के साथ विरोध कर रही थी ।
अतं में माता की धिक्कारों का यह फल हुआ कि शिवादास लज्जित होकर उसके पक्ष में हो गया बाबू साहब अकेले रह गये ।
तपेश्वरी ने तर्क से कामलिया ।
पति केसदभावो को प्रज्वलित करेन की चेष्टा की ।
धन की नश्वरात कीलोकोक्तियां कहीं इनं शस्त्रों से विजय लाभ न हुआ तो अश्रु बर्षा करने लगी ।
बाबू साहब जल –बिन्दुओ क इस शर प्रहार के सामने न ठहर सके ।
इन शब्दों में हार स्वीकार की- अच्छा भाई रोओं मत।
जो कुछ कहती हो वही होगा।
तपेश्वरी –तो कब ?
रुपये हाथ में आने दो ।
तो यह क्यों नही कहते किभेजना ही नहीं चाहते? 
भेजना चाहता हूँ किन्तु अभी हाथ खाली हैं।
क्या तुम नहीं जानतीं? 
बैक में तो रुपये है? जायदाद तो है? दो-तीन हजार का प्रबन्ध करना ऐसा क्या कठिन है? 
चैतन्यदास ने पत्नी को ऐसी दृष्टि से देखा मानो उसे खाजायेगें और एक क्षण केबाद बोले – बिलकूल बच्चों कीसी बाते करतीहो।
इटली में कोई संजीवनी नही रक्खी हुई है जो तुरन्त चमत्कार दिखायेगी ।
जब वहां भी केवल प्रारबध ही की परीक्षा करनी है तो सावधानी से कर लेगें ।
पूर्व पूरुषो की संचित जायदाद और रक्खहुए रुपये मैं अनिश्चित हित की आशा पर बलिदान नहीं कर सकता।
तपेश्वरी ने डरते – डरते कहा- आखिर , आधा हिस्सा तो प्रभुदास का भी है?
बाबू साहब तिरस्कार करते हुए बोले – आधा नही, उसमें मै अपना सर्वस्व दे देता, जब उससे कुछ आशा होती , वह खानदान की मर्यादा मै और ऐश्वर्य बढाता और इस लगाये।
हुए लगाये हुए धन केफलस्वरुप कुछ कर दिखाता ।
मै केवल भावुकता के फेर में पड़कर धन का ह्रास नहीं कर सकता ।
तपेश्वीर अवाक रह गयी।
जीतकर भी उसकी हार हुई ।
इस प्रस्ताव केछ: महीने बाद शिवदास बी.ए पास होगया।
बाबू चैतत्यदास नेअपनी जमींदरी केदो आने बन्धक रखकर कानून पढने के निमित्त उसे इंग्लैड भेजा ।
उसे बम्बई तक खुद पहुँचाने गये ।
वहां से लौटेतो उनके अतं: करण में सदिच्छायों से परिमित लाभ होने की आशा थी उनके लौटने केएक सप्ताह पीछे अभागा प्रभुदास अपनी उच्च अभिलाषओं को लिये हुए परलोक सिधारा ।
चै
तन्यदास मणिकर्णिका घाट पर अपने सम्बन्धियों केसाथ बैठे चिता – ज्वाला की ओर देख रहे थे ।
उनके नेत्रों से अश्रुधारा प्रवाहित हो रही थी ।
पुत्र –प्रेम एक क्षण के लिए अर्थ –सिद्धांत पर गालिब हो गयाथा।
उस विरक्तावस्था में उनके मन मे यह कल्पना उठ रही थी ।
- सम्भव है, इटली जाकर प्रभुदास स्वस्थ हो जाता ।
हाय! मैने तीन हजार का मुंह देखा और पुत्र रत्न को हाथ से खो दिया।
यह कल्पना प्रतिक्षण सजग होती थी और उनको ग्लानि, शोक और पश्चात्ताप के बाणो से बेध रही थी ।
रह रहकर उनके हृदय में बेदना कीशुल सी उठती थी ।
उनके अन्तर की ज्वाला उस चिता –ज्वाला से कम दग्धकारिणी न थी।
अक्स्मात उनके कानों में शहनाइयों की आवाज आयी।
उन्होने आंख ऊपर उठाई तो मनुष्यों का एक समूह एक अर्थी के साथ आता हुआ दिखाई दिया।
वे सब के सब ढोल बजाते, गाते, पुष्य आदि की वर्षा करते चले आते थे ।
घाट पर पहुँचकर उन्होने अर्थी उतारी और चिता बनाने लगे ।
उनमें से एक युवक आकर चैतन्यदास के पास खड़ा हो गया।
बाबू साहब ने पूछा –किस मुहल्ले में रहते हो?
युवक ने जवाब दिया- हमारा घर देहात में है ।
कल शाम को चले थे ।
ये हमारे बाप थे ।
हम लोग यहां कम आते है, पर दादा की अन्तिम इच्छा थी कि हमें मणिकर्णिका घाट पर ले जाना ।
चैतन्यदास -येसब आदमी तुम्हारे साथ है?
युवक -हॉँ और लोग पीछे आते है ।
कई सौ आदमी साथ आये है।
यहां तक आने में सैकड़ो उठ गयेपर सोचता हूँ किबूढे पिता की मुक्ति तो बन गई ।
धन और ही किसलिए ।
चैतन्यदास- उन्हें क्या बीमारी थी ?
युवक ने बड़ी सरलता से कहा , मानो वह अपने किसी निजी सम्बन्धी से बात कर रहा हो।
- बीमार का किसी को कुछ पता नहीं चला।
हरदम ज्वर चढा रहता था।
सूखकर कांटा हो गये थे ।
चित्रकूट हरिद्वार प्रयाग सभी स्थानों में ले लेकर घूमे ।
वैद्यो ने जो कुछ कहा उसमे कोई कसर नही की।
इतने में युवक का एक और साथी आ गया।
और बोला –साहब , मुंह देखा बात नहीं, नारायण लड़का दे तो ऐसा दे ।
इसने रुपयों को ठीकरे समझा ।
घर की सारी पूंजी पिता की दवा दारु में स्वाहा कर दी ।
थोड़ी सी जमीन तक बेच दी पर काल बली के सामने आदमी का क्या बस है।
युवक ने गदगद स्वर से कहा – भैया, रुपया पैसा हाथ का मैल है।
कहां आता है कहां जाता है, मुनष्य नहीं मिलता।
जिन्दगानी है तो कमा खाउंगा।
पर मन में यह लालसा तो नही रह गयी कि हाय! यह नही किया, उस वैद्य के पास नही गया नही तो शायद बच जाते।
हम तो कहते है कि कोई हमारा सारा घर द्वार लिखा ले केवल दादा को एक बोल बुला दे ।
इसी माया –मोह का नाम जिन्दगानी हैं , नहीं तो इसमे क्या रक्खा है? धन से प्यारी जान जान से प्यारा ईमान ।
बाबू साहब आपसे सच कहता हूँ अगर दादा के लिए अपने बस की कोई बात उठा रखता तो आज रोते न बनता ।
अपना ही चित्त अपने को धिक्कारता ।
नहीं तो मुझे इस घड़ी ऐसा जान पड़ता है कि मेरा उद्धार एक भारी ऋण से हो गया।
उनकी आत्मा सुख और शान्ति से रहेगीतो मेरा सब तरह कल्याण ही होगा।
बाबू चैतन्यादास सिर झुकाए ये बाते सुन रहे थे ।
एक -एक शब्द उनके हृदय में शर के समान चुभता था।
इस उदारता के प्रकाश में उन्हें अपनी हृदय-हीनता, अपनी आत्मशुन्यता अपनी भौतिकता अत्यनत भयंकर दिखायी देती थी ।
उनके चित्त परइस घटना का कितना प्रभाव पड़ा यह इसी से अनुमान किया जा सकता हैं कि प्रभुदास के अन्त्येष्टि संस्कार में उन्होने हजारों रुपये खर्च कर डाले उनके सन्तप्त हृदय की शान्ति के लिए अब एकमात्र यही उपाय रह गया था।

सिद्धान्त का सबसे बड़ा दुश्मन है मुरौवत।
कठिनाइयों, बाघओं, प्रलोभनों का सामना आप कर सकते हैं दृढ़ संकल्प और आत्मबल से।
लेकिन एक दिली दोस्त से बेमुरौबती तो नहीं की जाती, सिद्धन्त रहे या जाय।
कई साल पहले मैंने जनेऊ हाथ में लेकर प्रतिज्ञा की थी कि अब कभी किसी की बरात में न जाऊंगा, चाहे इधर की दुनिया उधर हो जाय।
ऐसी विकट प्रतिज्ञा करने की जरूरत क्यों पड़ी, इसकी कथा लंबी है और आज भी उसे याद करके मेरी प्रतिज्ञा को जीवन मिल जाता है।
बरात थी कायस्थों की।
समधी थे मेरे पुराने मित्र।
बरातियों में अधिकांश जान-पहचान के लोग थे।
देहात में जाना था।
मैंने सोचा, चलो दो-तीन दिन देहात की सैर रहेगी, चल पड़ा।
लेकिन मुझे यह देखकर हैरत हुई कि बरातियों की वहां जाकर बुद्धि ही कुछ भ्रष्ट हो गई है।
बात-बात पर झगड़ा-तकरार।
सभी कन्यापक्षवालों से मानो लड़ने को तैयार।
यह चीज नहीं आई, वह चीज नहीं भेजी, यह आदमी है या जानवर, पानी बिना बरफ के कौन पियेगा।
गधे ने बरफ भेजी भी तो दस सेर।
पूछो दस सेर बरफ लेकिर आंखों में लगायें या किसी देवता को चढ़ाएं! अजबचिल्ल-पों मची हुई थी।
कोई किसी की न सुनता था।
समधी साहब सिर पीट रहे थे कि यहां उनके मित्रों की जितनी दुर्गति हुई, उसका उन्हें उम्र-भर खेद रहेगा।
वह क्या जानते थे कि लड़कीवाले इतने गंवार हैं।
गंवार क्यों, मतलबी कहिए।
कहने को शिक्षित हैं, सभ्य हैं, भद्र हैं, धन भी भगवान् की दया से कम नहीं, मगर दिल के इतने छोटे।
दस सेर बरफ भेजते हैं! सिगरेट की एक डिबिया भी नहीं।
फंस गया और क्या।
मैंने उनसे बिना सहानुभूति दिखाये कहा—सिगरेट नहीं भेजे तो कौन-सा बड़ा अनर्थ हो गया, खमीरा तम्बाकू तो दस सेर भेज दिया है, पीती क्यों नहीं घोल-घोल कर।
मेरे समधी मित्र ने विस्मय-भरी आंखों से मुझे मानो उन्हें कानों पर विश्वास न हो।
ऐसी अनीति!
बोले—आप भी अजीब आदमी हैं, खमीरा यहां कौन पीता है।
मुद्दत हुई लोगों ने गुड़गुड़ियां और फर्शियां गुदड़ी बाजार में बेच डालीं।
थोड़े-से दकियानूसी अब भी हुक्का गुड़गुड़ाते हैं लेकिन बहुत कम।
यहां तो ईश्वर की कृपा से सभी नई रोशनी, नये विचार, नये जमाने के लोग हैं और कन्यावाले यह बात जानते हैं, फिर भी गिगरेट नहीं भेजी, यहां कई सज्जन आठ-दस डिबियां रोज पी जाते हैं।
एक साहब तो बारह तक पहुंच जाते हैं।
और चार-पांच डिबियां तो आम बात है।
इतने आदमियों के बीच में पांच सौ डिबियां भी न हों तो क्या हो।
और बरफ देखी आपने, जेसे दवा के लिए भेजी है।
यहां इतनी बरफ घर-घर आती है।
मैं तो अकेला ही दस सेर पी जाता हूं।
देहातियों को कभी हगल न आएगी, पढ़लिख कितने ही जाए।
मैंने कहा—तो आपको अपने साथ एक गाड़ी सिगरेट और टन-भर बरफ लेते आना चाहिए था।
वह स्तम्भित हो गए—आप भंग तो नहीं खा गए? 
--जी नहीं, कभी उम्र-भर नहीं खाई।
--तो फिर ऐसी ऊल-जलूल बातें क्यों करते हो?
--मैं तो सम्पूर्णत: अपने होश में हूं।
--होश में रहने वाला आदमी ऐसी बात नहीं कर सकता।
हम यहां लड़का ब्याहने आए हैं, लड़कीवालों को हमारी सारी फरमाइशें पूरी करनी पड़ेंगी, सारी।
हम जो कुद मांगेंगे उन्हें देना पड़ेगा, रो-रोकर देना पड़ेगा, दिल्लगी नहीं है।
नाकों चने न चबवा दें तो कहिएगा।
यह हमारा खुला हुआ अपमान है।
द्वार पर बुलाकर जलील करना।
मेरे साथ जो लोग आए हैं वे नाई-कहार नहीं हैं, बड़े-बड़े आदमी हैं।
मैं उनकी तौहीन नहीं देख सकता।
अगर इन लोगों की यह जिद है तो बरात लौट जाएगी।
मैंने देखा यह इस वक्त ताव में हैं, इनसे बहस करना उचित नहीं।
आज जीवन में पहली बार, केवल दो दिन के लिए, इन्हें एक आदमी पर अधिकार मिल गया है।
उसकी गर्दन इनके पांव के नीचे है।
फिर उन्हें क्यों न नशा हो जाय क्यों न सिर फिर जाय, क्यों न उस दिल खोलकर रोब जमाएं।
वरपक्षवाले कन्यापक्षवालों पर मुद्दतों से हुकूमत करते चले आए हैं, और उस अधिकार को त्याग देना आसान नहीं।
इन लोगों के दिमाग में इस वक्त यह बात कैसे आएगी कि तुम कन्यपक्षवालों के मेहमान हो और वे तुम्हें जिस तरह रखना चाहें तुम्हें रहना पड़ेगा।
मेहमान को जो आदर-सत्कार, चूनी-चोकर, रूखा-सूखा मिले, उस पर उसे सन्तुष्ट होना चाहिए, शिष्टता यह कभी गवारा नहीं कर सकती कि वह जिनका मेहमान है, उनसे अपनी खातिरदारी का टैक्स वसूल करे।
मैंने वहां से टल जाना ही मुनासिब समझा।
लेकिन जब विवाह का मुर्हूत आया, इधर से एक दर्जन व्हिस्की की बोतलों की फरमाइश हुई और कहा गया कि जब तक बोतलें न आ जाएगी हम विवाह-संस्कार के लिए मंडप में न जाएंगे।
तब मुझसे न देखा गया।
मैंने समझ लिया कि ये सब एशु हैं, इंसानियत से खाली।
इनके साथ एक क्षण रहना भी अपनी आत्मा का खून करना है।
मैंने उसी वक्त प्रतिज्ञा की कि अब कभी किसी बरात में न जाऊंगा और अपना बोरिया-बकचा लेकर उसी क्षण वहां से चल दिया।
इसलिए जब गत मंगलवार को मेरे परम मित्र सुरेश बाबू ने मुझ अपने लडके के विवाह का निमन्त्रण दिया तो मैंने सुरेश बाबू को दोनों हाथों से पकड़कर कहा—जी नहीं, मुझे कीजिए, मैं न जाऊंगा।
उन्होंने खिन्न होकर कहा—आखिर क्यों? 
मैंने प्रतिज्ञा कर ली है अब किसी बरात में न जाऊंगा।
अपने बेटे की बरात में भी नहीं? 
बेटे की बरात में खुद अपना स्वामी रहूंगा।
तो समझ लीजिए यह आप ही का पुत्र है और आप यहाँ अपने स्वामी हैं।
मैं निरुतर हो गया।
फिर भी मैंने अपना पक्ष न छोड़ा।
आप लोग वहां कन्यापक्षवालों से सिगरेट बर्फ, तेल, शराब आदि-आदि चीजों के लिए आग्रह तो न करेंगे? 
भूलकर भी नहीं, इस विषय में मेरे विचार वहीं हैं जो आपके।
ऐसा तो न होगा कि मेरे जैसे विचार रखते हुए भी आप वहीं दुराग्रहियों की बातों में आ जाएं और वे अपने हथकन्डे शुरू कर दें? 
मैं आप ही को अपना प्रतिनिधि बनाता हूं।
आपके फैसले की वहां कहीं अपील न होगीं।
दिल में तो मेरे अब भी कुछ संशय था, लेकिन इतना आश्वासन मिलने पर और ज्यादा अड़ना असज्जनता थी।
आखिर मेरे वहां जाने से यह बेचारे तर तो नहीं जाएंगे।
केवल मुझसे स्नेह रखने के कारण ही तो सब कुछ मेरे हाथों में सौंप रहे हैं।
मैंने चलने का वादा कर लिया।
लेकिन जब सुरश बाबू विदा होने लगे तो मैंने घड़े को जरा और ठोका—
लेन-देन का तो कोई झगड़ा नहीं है? 
नाम को नहीं।
वे लोग अपनी खुशी से जो कुछ देंगे, वह हम ले लेंगे।
मांगने न मांगने का अधिकार तो आपको रहेगा।
अच्छी बात है, मैं चलूंगा।
शुक्रवार को बरात चली।
केवल रेल का सफर था और वह भी पचास मील का।
तीसरे पहरके एक्सप्रेस से चले और शाम को कन्या के द्वार पर पहुंच गए।
वहां हर तरह का सामान मौजूद था।
किसी चीज के मांगने की जरुरत न थी।
बरातियों की इतनी खातिरदारी भी हो सकती है, इसकी मुझे कल्पना भी न थी।
घराती इतने विनीत हो सकते हैं, कोई बात मुंह से निकली नहीं कि एक की जगह चार आदमी हाथ बांधे हाजिर!
लगन का मुहूर्त आया।
हम सभी मंडप में पहुंचे।
वहां तिल रखने की जगह भी न थी।
किसी तरह धंस-धंसाकर अपने लिए जगह निकाली।
सुरेश बाबू मेरे पीछे खड़े थे।
बैठने को वहां जगह न थी।
कन्या-दान संस्कार शुरु हुआ।
कन्या का पिता, एक पीताम्बर पहने आकर वर के सामने बैठ गया और उसके चरणों को धोकर उन पर अक्षत, फूल आदि चढ़ाने लगा।
मैं अब तक सैकड़ों बरातों में जा चुका था, लेकिन विवाह-संस्कार देखने का मुझे कभी अवसर न मिला था।
इस समय वर के सगे-संबंधी ही जाते हैं।
अन्य बराती जनवासे में पड़े सोते हैं।
या नाच देखते हैं, या ग्रामाफोन के रिकार्ड सुनते हैं।
और कुछ न हुआ तो कई टोलियों में ताश खेलते हैं।
अपने विवाह की मुझे याद नहीं।
इस वक्त कन्या के वृद्ध पिता को एक युवक के चरणों की पूजा करते देखकर मेरी आत्मा को चोट लगी।
यह हिन्दू विवाह का आदर्श है या उसका परिहास? जामाता एक प्रकार से अपना पुत्र है, उसका धर्म है कि अपने धर्मपिता के चरण धोये, उस पर पान-फूल चढ़ाये।
यह तो नीति-संगत मालूम होता है।
कन्या का पिता वर के पांव पूजे यह तो न शिष्टता है, न धर्म, न मर्यादा।
मेरी विद्रोही आत्मा किसी तरह शांत न रह सकी।
मैंने झल्लाए हुए स्वर में कहा-यह क्या अनर्थ हो रहा है, भाइयो! कन्या के पिता का यह अपमान! क्या आप लोगों में आदमियत रही ही नहीं?
मंडप में सन्नाटा छा गया।
मैं सभी आंखों का केन्द्र बन गया।
मेरा क्या आशाय है, यह किसी की समझ में न आया।
आखिर सुरेश बाबू ने पूछा-कैसा अपमान और किसका अपमान? यहां तो किसी का अपमान नहीं हो रहा है।
कन्या का पिता वर के पांव पूजे, यह अपमान नहीं तो क्या है? 
यह अपमान नहीं, भाई साहब, प्राचीन प्रथा है।
कन्या के पिता महोदय बोले-यह मेरा अपमान नहीं है मान्यवर, मेरा अहोभाग्य कि आज का यह शुभ अवसर आया।
आप इतने ही से घबरा गये।
अभी तो कम से कम एक सौ आदमी पैपुजी के इन्तजार में बैठे हुए हैं।
कितने ही तरसते हैं कि कन्या होती तोवर के पांव पूजकर अपना जन्म सफल करते।
मैं लाजवाब हो गया।
समधी साहब पांव पूज चुके तो त्रियों और पुरुषों का एक समूह वर की तरफ उमड़ पड़ा।
और प्रत्येक प्राणी लगा उसके पांव पूजने जो आता था, अपनी हैसियत के अनुसार कुछ न कुछ चढ़ा जाता था।
सब लोग प्रसन्नचित्त और गदगद नेत्रों से यह नाटक देख रहे थे और मैं मन में सोच रहा था-जब समाज में औचित्य ज्ञान का इतना लोप हो गया है और लोग अपने अपमान को अपना सम्मान समझते हैं तो फिर क्यों न त्रियों की समाज में दुर्दशा हो, क्यों न वे अपने को पुरुष के पांव की जूती समझें, क्यों न उनके आत्मसम्मान का सर्वनाश हो जाय!
जब विवाह-संस्कार समाप्त हो गया और वर-वधू मंडप से निकले तो मैंने जल्दी से आगे बढ़कर उसी थाल से थोड़े-से फूल चुन लिए और एक अर्द्ध-चेतना की दशा में, न जाने किन भावों से प्रेरित होकर, उन फूलों को वधू के चरणों पर रख दिया, और उसी वक्त वहां से घर चल दिया।

माया अपने तिमंजिले मकान की छत पर खड़ी सड़क की ओर उद्विग्न और अधीर आंखों से ताक रही थी और सोच रही थी, वह अब तक आये क्यों नहीं ? कहां देर लगायी ? इसी गाड़ी से आने को लिखा था।
गाड़ी तो आ गयी होगी, स्टेशन से मुसाफिर चले आ रहे हैं।
इस वक्त तो कोई दूसरी गाड़ी नहीं आती।
शायद असबाब वगैरह रखने में देर हुई, यार-दोस्त स्टेशन पर बधाई देने के लिए पहुँच गये हों, उनसे फुर्सत मिलेगी, तब घर की सुध आयेगी ! उनकी जगह मैं होती तो सीधे घर आती।
दोस्तों से कह देती , जनाब, इस वक्त मुझे माफ़ कीजिए, फिर मिलिएगा।
मगर दोस्तों में तो उनकी जान बसती है !
मिस्टर व्यास लखनऊ के नौजवान मगर अत्यंत प्रतिष्ठित बैरिस्टरों में हैं।
तीन महीने से वह एक राजीतिक मुकदमें की पैरवी करने के लिए सरकार की ओर से लाहौर गए हुए हें।
उन्होंने माया को लिखा था—जीत हो गयी।
पहली तारीख को मैं शाम की मेल में जरूर पहुंचूंगा।
आज वही शाम है।
माया ने आज सारा दिन तैयारियों में बिताया।
सारा मकान धुलवाया।
कमरों की सजावट के सामान साफ करायें, मोटर धुलवायी।
ये तीन महीने उसने तपस्या के काटे थे।
मगर अब तक मिस्टर व्यास नहीं आये।
उसकी छोटी बच्ची तिलोत्तमा आकर उसके पैरों में चिमट गयी और बोली—अम्मां, बाबूजी कब आयेंगे ?
माया ने उसे गोद में उठा लिया और चूमकर बोली—आते ही होंगे बेटी, गाड़ी तो कब की आ गयी।
तिलोत्तमा—मेरे लिए अच्छी गुड़ियां लाते होंगे।
माया ने कुछ जवाब न दिया।
इन्तजार अब गुस्से में बदलता जाता था।
वह सोच रही थी, जिस तरह मुझे हजरत परेशान कर रहे हैं, उसी तरह मैं भी उनको परेशान करूँगी।
घण्टे-भर तक बोलूंगी ही नहीं।
आकर स्टेशन पर बैठे हुए है ? जलाने में उन्हें मजा आता है ।
यह उनकी पुरानी आदत है।
दिल को क्या करूँ।
नहीं, जी तो यही चाहता है कि जैसे वह मुझसे बेरुखी दिखलाते है, उसी तरह मैं भी उनकी बात न पूछूँ।
यकायक एक नौकर ने ऊपर आकर कहा—बहू जी, लाहौर से यह तार आया है।
माया अन्दर-ही-अन्दर जल उठी।
उसे ऐसा मालूम हुआ कि जैसे बड़े जोर की हरारत हो गयी हो।
बरबस खयाल आया—सिवाय इसके और क्या लिखा होगा कि इस गाड़ी से न आ सकूंगा।
तार दे देना कौन मुश्किल है।
मैं भी क्यों न तार दे दूं कि मै एक महीने के लिए मैके जा रही हूँ।
नौकर से कहा—तार ले जाकर कमरे में मेज पर रख दो।
मगर फिर कुछ सोचकर उसने लिफाफा ले लिया और खोला ही था कि कागज़ हाथ से छूटकर गिर पड़ा।
लिखा था—मिस्टर व्यास को आज दस बजे रात किसी बदमाश ने कत्ल कर दिया।
क
ई महीने बीत गये।
मगर खूनी का अब तक पता नहीं चला।
खुफिया पुलिस के अनुभवी लोग उसका सुराग लगाने की फिक्र में परेशान हैं।
खूनी को गिरफ्तार करा देनेवाले को बीस हजार रुपये इनाम दिये जाने का एलान कर दिया गया है।
मगर कोई नतीजा नहीं ।
जिस होटल में मिस्टर व्यास ठहरे थे, उसी में एक महीने से माया ठहरी हुई है।
उस कमरे से उसे प्यार-सा हो गया है।
उसकी सूरत इतनी बदल गयी है कि अब उसे पहचानना मुश्किल है।
मगर उसके चेहरे पर बेकसी या दर्द का पीलापन नहीं क्रोध की गर्मी दिखाई पड़ती है।
उसकी नशीली ऑंखों में अब खून की प्यास है और प्रतिशोध की लपट।
उसके शरीर का एक-एक कण प्रतिशोध की आग से जला जा रहा है।
अब यही उसके जीवन का ध्येय, यही उसकी सबसे बड़ी अभिलाषा है।
उसके प्रेम की सारी निधि अब यही प्रतिशोध का आवेग हैं।
जिस पापी ने उसके जीवन का सर्वनाश कर दिया उसे अपने सामने तड़पते देखकर ही उसकी आंखें ठण्डी होंगी।
खुफ़िया पुलिस भय और लोभ, जॉँच और पड़ताल से काम ले रही है, मगर माया ने अपने लक्ष्य पर पहुँचने के लिए एक दूसरा ही रास्ता अपनाया है।
मिस्टर व्यास को प्रेत-विद्या से लगाव था।
उनकी संगति में माया ने कुछ आरम्भिक अभ्यास किया था।
उस वक्त उसके लिए यह एक मनोरंजन था।
मगर अब यही उसके जीवन का सम्बल था।
वह रोजाना तिलोत्तमा पर अमल करती और रोज-ब-रोज अभ्यास बढ़ाती जाती थी।
वह उस दिन का इन्तजार कर रही थी जब अपने पति की आत्मा को बुलाकर उससे खूनी का सुराग लगा सकेगी।
वह बड़ी लगन से, बड़ी एकाग्रचित्तता से अपने काम में व्यस्त थी।
रात के दस बज गये थे।
माया ने कमरे को अंधेरा कर दिया था और तिलोत्तमा पर अभ्यास कर रही थी।
यकायक उसे ऐसा मालूम कि कमरे में कोई दिव्य व्यक्तित्व आया।
बुझते हुए दीपक की अंतिम झलक की तरह एक रोशनी नज़र आयी।
माया ने पूछा—आप कौन है ?
तिलोत्तमा ने हंसकर कहा—तुम मुझे नहीं पहचानतीं ? मैं ही तुम्हारा मनमोहन हूँ जो दुनिया में मिस्टर व्यास के नाम से मशहूर था।
आप खूब आये।
मैं आपसे खूनी का नाम पूछना चाहती हूँ।
उसका नाम है, ईश्वरदास।
कहां रहता है ? 
शाहजहॉपुर।
माया ने मुहल्ले का नाम, मकान का नम्बर, सूरत-शक्ल, सब कुछ विस्तार के साथ पूछा और कागज पर नोट कर लिया।
तिलोत्तमा जरा देर में उठ बैठी।
जब कमरे में फिर रोशनी हुई तो माया का मुरझाया हुआ चेहरा विजय की प्रसन्नता से चमक रहा था।
उसके शरीर में एक नया जोश लहरें मार रहा था कि जैसे प्यास से मरते हुए मुसाफिर को पानी मिल गया हो।
उसी रात को माया ने लाहौर से शाहजहांपुर आने का इरादा किया।
रा
त का वक्त।
पंजाब मेल बड़ी तेजी से अंधेरे को चीरती हुई चली जा रही थी।
माया एक सेकेण्ड क्लास के कमरे में बैठी सोच रही थी कि शाहजहॉपुर में कहां ठहरेगी, कैसे ईश्वरदास का मकान तलाशा करेगी और कैसे उससे खून का बदला लेगी।
उसके बगल में तिलोत्तमा बेखबर सो रही थीं सामने ऊपर के बर्थ पर एक आदमी नींद में गाफ़िल पड़ा हुआ था।
यकायक गाड़ी का कमरा खुला और दो आदमी कोट-पतलून पहने हुए कमरे में दाखिल हुए।
दोनो अंग्रेज थे।
एक माया की तरफ बैठा और दूसरा दूसरी तरफ।
माया सिमटकर बैठ गयी ।
इन आदमियों को यों बैठना उसे बहुत बुरा मालूम हुआ।
वह कहना चाहती थी, आप लोग दूसरी तरफ बैठें, पर वही औरत जो खून का बदला लेने जा रही थी, सामने यह खतरा देखकर कांप उठी।
वह दोनों शैतान उसे सिमटते देखकर और भी करीब आ गये।
माया अब वहां न बैठी रह सकी ।
वह उठकर दूसरे वर्थ पर जाना चाहती थी कि उनमें से एक ने उसका हाथ पकड़ लिया ।
माया ने जोर से हाथ छुड़ाने की कोशिश करके कहा—तुम्हारी शामत तो नहीं आयी है, छोड़ दो मेरा हाथ, सुअर ?
इस पर दूसरे आदमी ने उठकर माया को सीने से लिपटा लिया।
और लड़खड़ाती हुई जबान से बोला—वेल हम तुमका बहुत-सा रुपया देगा।
माया ने उसे सारी ताकत से ढ़केलने की कोशिश करते हुए कहा—हट जा हरामजादे, वर्ना अभी तेरा सर तोड़ दूंगी।
दूसरा आदमी भी उठ खड़ा हुआ और दोनों मिलकर माया को बर्थ पर लिटाने की कोशिश करने लगे ।
यकायक यह खटपट सुनकर ऊपर के बर्थ पर सोया हुआ आदी चौका और उन बदमाशों की हरकत देखकर ऊपर से कूद पड़ा।
दोनों गोरे उसे देखकर माया को छोड़ उसकी तरफ झपटे और उसे घूंसे मारने लगे।
दोनों उस पर ताबड़तोडं हमला कर रहे थे और वह हाथों से अपने को बचा रहा था।
उसे वार करने का कोई मौका न मिलता था।
यकायक उसने उचककर अपने बिस्तर में से एक छूरा निकाल दिया और आस्तीनें समेटकर बोला—तुम दोनों अगर अभी बाहर न चले गये तो मैं एक को भी जीता ना छोड़ुँगा।
दोनों गोरे छुरा देखकर डरे मगर वह भी निहत्थे न थे।
एक ने जेब से रिवाल्वर निकल लिया और उसकी नली उस आदमी की तरफ करके बोला-निकल जाओ, रैस्कल !
माया थर-थर कांप रही थी कि न जाने क्या आफत आने वाली हे ।
मगर खतरा हमारी छिपी हुई हिम्मतों की कुंजी है।
खतरे में पड़कर हम भय की सीमाओं से आगे बढ़ जाते हैं कुछ कर गुजरते हैं जिस पर हमें खुद हैरत होती है।
वही माया जो अब तक थर-थर कांप रही थी, बिल्ली की तरह कूद कर उस गोरे की तरफ लपकी और उसके हाथ से रिवाल्वर खींचकर गाड़ी के नीचे फेंक दिया।
गोरे ने खिसियाकर माया को दांत काटना चाहा मगर माया ने जल्दी से हाथ खींच लिया और खतरे की जंजीर के पास जाकर उसे जोर से खीचा।
दूसरा गोरा अब तक किनारे खड़ा था।
उसके पास कोई हथियार न था इसलिए वह छुरी के सामने न आना चाहता था।
जब उसने देखा कि माया ने जंजीर खींच ली तो भीतर का दरवाजा खोलकर भागा।
उसका साथी भी उसके पीछे-पीछे भागा।
चलते-चलते छुरी वाले आदमी ने उसे इतने जोर से धक्का दिया कि वह मुंह के बल गिर पड़ा।
फिर तो उसने इतनी ठोकरें, इतनी लातें और इतने घुंसे जमाये कि उसके मुंह से खून निकल पड़ा।
इतने में गाड़ी रुक गयी और गार्ड लालटेन लिये आता दिखायी दिया।
म
गर वह दोनों शैतान गाड़ी को रुकते देख बेतहाशा नीचे कूद पड़े और उस अंधेरे में न जाने कहां खो गये ।
गार्ड ने भी ज्यादा छानबीन न की और करता भी तो उस अंधेरे में पता लगाना मुश्किल था ।
दोनों तरफ खड्ड थे, शायद किसी नदी के पास थीं।
वहां दो क्या दो सौ आदमी उस वक्त बड़ी आसानी से छिप सकते थे।
दस मिनट तक गाड़ी खड़ी रही, फिर चल पड़ी।
माया ने मुक्ति की सांस लेकर कहा—आप आज न होते तो ईश्वर ही जाने मेरा क्या हाल होता आपके कहीं चोट तो नहीं आयी ?
उस आदमी ने छुरे को जेब में रखते हुए कहा—बिलकुल नहीं।
मैं ऐसा बेसुध सोया हुआ था कि उन बदमाशों के आने की खबर ही न हुई।
वर्ना मैंने उन्हें अन्दर पांव ही न रखने दिया होता ।
अगले स्टेशन पर रिपोर्ट करूँगा।
माया—जी नहीं, खामखाह की बदनामी और परेशानी होगी।
रिपोर्ट करने से कोई फायदा नहीं।
ईश्वर ने आज मेरी आबरू रख ली।
मेरा कलेजा अभी तक धड़-धड़ कर रहा है।
आप कहां तक चलेंगे?
मुझे शाहजहॉपुर जाना है।
वहीं तक तो मुझे भी जाना है।
शुभ नाम क्या है ? कम से कम अपने उपकारक के नाम से तो अपरिचित न रहूँ।
मुझे तो ईश्वरदास कहते हैं।
माया का कलेजा धक् से हो गया।
जरूर यह वही खूनी है, इसकी शक्ल-सूरत भी वही है जो उसे बतलायी गयी थीं उसने डरते-डरते पूछा—आपका मकान किस मुहल्ले में है ?
.....में रहता हूँ।
माया का दिल बैठ गया।
उसने खिड़की से सिर बाहर निकालकर एक लम्बी सांस ली।
हाय ! खूनी मिला भी तो इस हालत में जब वह उसके एहसान के बोझ से दबी हुई है ! क्या उस आदमी को वह खंजर का निशाना बना सकती है, जिसने बगैर किसी परिचय के सिर्फ हमदर्दी के जोश में ऐसे गाढ़े वक्त में उसकी मदद की ? जान पर खेल गया ? वह एक अजीब उलझन में पड़ गयी ।
उसने उसके चेहरे की तरफ देखा, शराफत झलक रही थी।
ऐसा आदमी खून कर सकता है, इसमें उसे सन्देह था
ईश्वरदास ने पूछा—आप लाहौर से आ रही हैं न ? शाहजहाँपुर में कहां जाइएगा ?
अभी तो कहीं धर्मशाला में ठहरूंगी, मकान का इन्तजाम करना हैं।
ईश्वरदास ने ताज्जुब से पूछा—तो वहां आप किसी दोस्त या रिश्तेदार के यहाँ नहीं जा रही हैं?
कोई न कोई मिल ही जाएगा।
यों आपका असली मकान कहां है? 
असली मकान पहले लखनऊ था, अब कहीं नहीं है।
मै बेवा हूँ।
ई
श्वर दास ने शाहजहॉँपुर में माया के लिए एक अच्छा मकान तय कर दिया ।
एक नौकर भी रख दिया ।
दिन में कई बार हाल-चाल पूछने आता।
माया कितना ही चाहती थी कि उसके एहसान न ले, उससे घनिष्ठता न पैदा करे, मगर वह इतना नेक, इतना बामुरौवत और शरीफ था कि माया मजबूर हो जाती थी।
एक दिन वह कई गमले और फर्नीचर लेकर आया।
कई खूबसूरत तसवीरें भी थी।
माया ने त्यौरियां चढ़ाकर कहा—मुझे साज-सामान की बिलकुल जरूरत नहीं, आप नाहक तकलीफ करते हैं।
ईश्वरदास ने इस तरह लज्जित होकर कि जैसे उससे कोई भूल हो गयी हो कहा—मेरे घर में यह चीजें बेकार पड़ी थीं, लाकर रख दी।
मैं इन टीम-टाम की चीजों का गुलाम नहीं बनना चाहती।
ईश्वरदास ने डरते-डरते कहा –अगर आपको नागवार हो तो उठवा ले जाऊँ ?
माया ने देखा कि उसकी ऑंखें भर आयी हैं, मजबूर होकर बोली—अब आप ले आये हैं तो रहने दीजिए।
मगर आगे से कोई ऐसी चीज न लाइएगा
एक दिन माया का नौकर न आया।
माया ने आठ-नौ बजे तक उसकी राह देखीं जब अब भी वह न आया तो उसने जूठे बर्तन मांजना शुरू किया।
उसे कभी अपने हाथ से चौका –बर्तन करने का संयोग न हुआ था।
बार-बार अपनी हालत पर रोना आता था एक दिन वह था कि उसके घर में नौकरों की एक पलटन थी, आज उसे अपने हाथों बर्तन मांजने पड़ रहे हैं।
तिलोत्तमा दौड़-दौड़ कर बड़े जोश से काम कर रही थी।
उसे कोई फिक्र न थी।
अपने हाथों से काम करने का, अपने को उपयोगी साबित करने का ऐसा अच्छा मौका पाकर उसकी खुशी की सीमा न रही ।
इतने में ईश्वरदास आकर खड़ा हो गया और माया को बर्तन मांजते देखकर बोला—यह आप क्या कर रही हैं ? रहने दीजिए, मैं अभी एक आदमी को बुलावाये लाता हूँ।
आपने मुझे क्यों ने खबर दी, राम-राम, उठ आइये वहां से ।
माया ने लापरवाही से कहा—कोई जरुरत नहीं, आप तकलीफ न कीजिए।
मैं अभी मांजे लेती हूँ।
इसकी जरूरत भी क्या, मैं एक मिनट में आता हूँ।
नहीं, आप किसी को न लाइए, मै इतने बर्तन आसानी से धो लूँगी।
अच्छा तो लाइए मैं भी कुछ मदद करूँ।
यह कहकर उसने डोल उठा लिया और बाहर से पानी लेने दौड़ा।
पानी लाकर उसने मंजे हुए बर्तनों को धोना शुरू किया।
माया ने उसके हाथ से बर्तन छीनने की कोशिश करके कहा—आप मुझे क्यों शर्मिन्दा करते है ? रहने दीजिए, मैं अभी साफ़ किये डालती हूँ।
आप मुझे शर्मिदा करती हैं या मैं आपको शर्मिदा कर रहा हूँ? आप यहॉँ मुसाफ़िर हैं , मैं यहां का रहने वाला हूँ, मेरा धर्म है कि आपकी सेवा करूँ।
आपने एक ज्यादती तो यह की कि मुझे जरा भी खबर न दी, अब दूसरी ज्यादती यह कर रही हैं।
मै इसे बर्दाश्त नहीं कर सकता ।
ईश्वरदास ने जरा देर में सारे बर्तन साफ़ करके रख दिये।
ऐसा मालूम होता था कि वह ऐसे कामों का आदी है।
बर्तन धोकर उसने सारे बर्तन पानी से भर दिये और तब माथे से पसीना पोंछता हुआ बोला–बाजार से कोई चीज लानी हो तो बतला दीजिए, अभी ला दूँ।
माया—जी नहीं, माफ कीजिए, आप अपने घर का रास्ता लीजिए।
ईश्वरदास—तिलोत्तमा, आओ आज तुम्हें सैर करा लायें।
माया—जी नहीं, रहने दीजिएं।
इस वक्त सैर करने नहीं जाती।
माया ने यह शब्द इतने रूखेपन से कहे कि ईश्वरदास का मुंह उतर गया।
उसने दुबारा कुछ न कहा।
चुपके से चला गया।
उसके जाने के बाद माया ने सोचा, मैंने उसके साथ कितनी बेमुरौवती की।
रेलगाड़ी की उस दु:खद घटना के बाद उसके दिल में बराबर प्रतिशोध और मनुष्यता में लड़ाई छिड़ी हुई थी।
अगर ईश्वरदास उस मौके पर स्वर्ग के एक दूत की तरह न आ जाता तो आज उसकी क्या हालत होती, यह ख्याल करके उसके रोएं खड़े हो जाते थे और ईश्वादास के लिए उसके दिल की गहराइयों से कृतज्ञता के शब्द निकलते ।
क्या अपने ऊपर इतना बड़ा एहसान करने वाले के खून से अपने हाथ रंगेगी ? लेकिन उसी के हाथों से उसे यह मनहूस दिन भी तो देखना पड़ा ! उसी के कारण तो उसने रेल का वह सफर किया था वर्ना वह अकेले बिना किसी दोस्त या मददगार के सफर ही क्यों करती ? उसी के कारण तो आज वह वैधव्य की विपत्तियां झेल रही है और सारी उम्र झेलेगी।
इन बातों का खयाल करके उसकी आंखें लाल हो जातीं, मुंह से एक गर्म आह निकल जाती और जी चाहता इसी वक्त कटार लेकरचल पड़े और उसका काम तमाम कर दे।
आ
ज माया ने अन्तिम निश्चय कर लिया।
उसने ईश्वरदास की दावत की थी।
यही उसकी आखिरी दावत होगी।
ईश्वरदास ने उस पर एहसान जरूर किये हैं लेकिन दुनिया में कोई एहसान, कोई नेकी उस शोक के दाग को मिटा सकती है ? रात के नौ बजे ईश्वादास आया तो माया ने अपनी वाणी में प्रेम का आवेग भरकर कहा—बैठिए, आपके लिए गर्म-गर्म पूड़ियॉं निकाल दूँ ?
ईश्वरदास—क्या अभी तक आप मेरे इन्तजार में बैठी हुई हैं ? नाहक गर्मी में परेशान हुई।
माया ने थाली परसकर उसके सामने रखते हुए कहा—मैं खाना पकाना नहीं जानती ? अगर कोई चीज़ अच्छी न लगे तो माफ़ कीजिएगा।
ईश्वरदास ने खूब तारीफ़ करके एक-एक चीज खायीं।
ऐसी स्वादिष्ट चीजें उसने अपनी उम्र में कभी न खायी थी।
आप तो कहती थी मैं खाना पकाना नहीं जानती ? 
तो क्या मैं ग़लत कहती थी ? 
बिलकुल ग़लत।
आपने खुद अपनी ग़लती साबित कर दीं।
ऐसे खस्ते मैंने जिन्दगी में भी न खाये थे।
आप मुझे बनाते है, अच्छा साहब बना लीजिए।
नहीं, मैं बनाता नहीं, बिलकुल सच कहता हूँ।
किस-कीस चीज की तारीफ करूं? चाहता हूँ कि कोई ऐब निकालूँ, लेकिन सूझता ही नहीं।
अबकी मैं अपने दोस्तों की दावत करूंगा तो आपको एक दिन तकलीफ दूंगा।
हां, शौक़ से कीजिए, मैं हाजिर हूँ।
खाते-खाते दस बज गये।
तिलोत्तमा सो गयी।
गली में भी सन्नाटा हो गया।
ईश्वरदास चलने को तैयार हुआ, तो माया बोली—क्या आप चले जाएंगे ? क्यों न आज यहीं सो रहिए? मुझे कुछ डर लग रहा है।
आप बाहर के कमरे में सो रहिएगा, मैं अन्दर आंगन में सो रहूँगीं
ईश्वरदास ने क्षण-भर सोचकर कहा—अच्छी बात है।
आपने पहले कभी न कहा कि आपको इस घर में डर लगता है वर्ना मैं किसी भरोसे की बुड्ढी औरत को रात को सोने के लिए ठीक कर देता ।
ईश्वरदास ने तो कमरे में आसन जमाया, माया अन्दर खाना खाने गयी।
लेकिन आज उसके गले के नीचे एक कौर भी न उतर सका।
उसका दिल जोर-जोर से घड़क रहा था।
दिल पर एक डर–सा छाया हुआ था।
ईश्वरदास कहीं जाग पड़ा तो ? उसे उस वक्त कितनी शर्मिन्दगी होगी !
माया ने कटार को खूब तेज कर रखा था।
आज दिन-भर उसे हाथ में लेकर अभ्यास किया ।
वह इस तरह वार करेगी कि खाली ही न जाये।
अगर ईश्वरदास जाग ही पड़ा तो जानलेवा घाव लगेगा।
जब आधी रात हो गयी और ईश्वरदास के खर्राटों की आवाजें कानों में आने लगी तो माया कटार लेकर उठी पर उसका सारा शरीर कांप रहा था।
भय और संकल्प, आकर्षण और घृणा एक साथ कभी उसे एक कदम आगे बढ़ा देती, कभी पीछे हटा देती ।
ऐसा मालूम होता था कि जैसे सारा मकान, सारा आसमान चक्कर खा रहा हैं कमरे की हर एक चीज घूमती हुई नजर आ रही थी।
मगर एक क्षण में यह बेचैनी दूर हो गयी और दिल पर डर छा गया।
वह दबे पांव ईश्वरदास के कमरे तक आयी, फिर उसके क़दम वहीं जम गये।
उसकी आंखों से आंसू बहने लगे।
आह, मैं कितनी कमजोर हूँ, जिस आदमी ने मेरा सर्वनाश कर दिया, मेरी हरी-भरी खेती उजाड़ दी, मेरे लहलहाते हुए उपवन को वीरान कर दिया, मुझे हमेशा के लिए आग के जलते हुए कुंडों में डाल दिया, उससे मैं खून का बदला भी नहीं ले सकती ! वह मेरी ही बहनें थी, जो तलवार और बन्दूक लेकर मैदान में लड़ती थीं, दहकती हुई चिता में हंसते-हंसते बैठ जाती थी।
उसे उस वक्त ऐसा मालूम हुआ कि मिस्टर व्यास सामने खडें हैं और उसे आगे बढ़ने की प्रेरणा कर रहे हैं, कह रहे है, क्या तुम मेरे खून का बदला न लोगी ? मेरी आत्मा प्रतिशोध के लिए तड़प रही हैं ।
क्या उसे हमेशा-हमेशा यों ही तड़पाती रहोगी ? क्या यही वफ़ा की शर्त थी ? इन विचारों ने माया की भावनाओं को भड़का दिया।
उसकी आंखें खून की तरह लाल हो गयीं, होंठ दांतों के नीचे दब गये और कटार के हत्थे पर मुटठी बंध गयी।
एक उन्माद-सा छा गया।
उसने कमरे के अन्दर पैर रखा मगर ईश्वरदास की आंखें खुल गयी थीं।
कमरे में लालटेन की मद्धिम रोशनी थी।
माया की आहट पाकर वह चौंका और सिर उठाकर देखा तो खून सर्द हो गया—माया प्रलय की मूर्ति बनी हाथ में नंगी कटार लिये उसकी तरफ चली आ रही थी!
वह चारपाई से उठकर खड़ा हो गया और घबड़ाकर बोला—क्या है बहन ? यह कटार क्यों लिये हुए हो ?
माया ने कहा—यह कटार तुम्हारे खून की प्यासी है क्योंकि तुमने मेरे पति का खून किया है।
ईश्वरदास का चेहरा पीला पड़ गया ।
बोला—मैंनें !
हां तुमने, तुम्हीं ने लाहौर में मेरे पति की हत्या की, जब वे एक मुकदमें की पैरवी करने गये थे।
क्या तुम इससे इनकार कर सकते हो ?मेरे पति की आत्मा ने खुद तुम्हारा पता बतलाया है।
तो तूम मिस्टर व्यास की बीवी हो? 
हां, मैं उनकी बदनसीब बीवी हूँ और तुम मेरा सोहाग लूटनेवाले हो ! गो तुमने मेरे ऊपर एहसान किये हैं लेकिन एहसानों से मेरे दिल की आग नहीं बुझ सकती।
वह तुम्हारी खून ही से बुझेगी।
ईश्वरदास ने माया की ओर याचना-भरी आंखों से देखकर कहा—अगर आपका यही फैसला है तो लीजिए यह सर हाजिर है।
अगर मेरे खून से आपके दिल की आग बुझ जाय तो मैं खुद उसे आपके कदमों पर गिरा दूँगा।
लेकिन जिस तरह आप मेरे खून से अपनी तलवार की प्यास बुझाना अपना धर्म समझती हैं उसी तरह मैंने भी मिस्टर व्यास को क़त्ल करना अपना धर्म समझा।
आपको मालूम है, वह एक रानीतिक मुकदमें की पैरवी करने लाहौर गये थें।
लेकिन मिस्टर व्यास ने जिस तरह अपनी ऊंची कानूनी लियाकत का इस्तेमाल किया, पुलिस को झुठी शहादतों के तैयार करने में जिस तरह मदद दी, जिस बेरहमी और बेदर्दी से बेकस और ज्यादा बेगुनाह नौजवानों को तबाह किया, उसे मैं सह न सकता था।
उन दिनों अदालत में तमाशाइयों की बेइन्ता भीड़ रहती थी।
सभी अदालत से मिस्टर व्यास को कोसते हुए जाते थे मैं तो मुकदमे की हकीकत को जानता था ।
इस लिए मेरी अन्तरात्मा सिर्फ कोसने और गालियॉँ देने से शांत न हो सकती थी ।
मैं आपसे क्या कहूँ ।
मिस्टर व्यास ने आखं खोलकर समझ- बूझकर झूठ को सच साबित किया और कितने ही घरानो को बेचिराग कर दिया आज कितनी माए अपने बेटो के लिए खून के आंसू रो रही है, कितनी ही औरते रंडापे की आग में जल रही है।
पुलिस कितनी ही ज्यादतियां करे, हम परवाह नही करते ।
पुलिस से हम इसके सिवा और उम्मीद नही रखते।
उसमे ज्यादातर जाहिल शोहदे लुच्चे भरे हुए है ।
सरकार ने इस महकमे को कायम ही इसलिए किया है कि वह रिआया को तंग करे।
मगर वकीलो से हम इन्साफ की उम्मीद रखते है।
हम उनकी इज्जत करते है ।
वे उच्चकोटि के पढे लिखे सजग लोग होते है ।
जब ऐसे आदमियों को हम पुलिस के हाथो की कठपुतली बना हुआ देखते है तो हमारे क्रोध की सीमा नहीं रहती मैं मिस्टर व्यास का प्रशंसक था।
मगर जब मैने उन्हें बेगुनाह मुलजिमों से जबरन जुर्म का इकबाल कराते देखा तो मुझे उनसे नफरत हो गयी ।
गरीब मुलजिम रात दिन भर उल्टे लटकाये जाते थे ! सिर्फ इसलिए कि वह अपना जुर्म, तो उन्होने कभी नही किया, इकबाल कर ले ! उनकी नाक में लाल मिर्च का धुआं डाला जाता था ! मिस्टर व्यास यह सारी ज्यादातियां सिर्फ अपनी आंखो से देखते ही नही थे, बल्कि उन्हीं के इशारे पर वह की जाती थी।
माया के चेहरे की कठोरता जाती रही ।
उसकी जगह जायज गुस्से की गर्मी पैदा हुई ।
बोली–इसका आपके के पास कोई सबूत है कि उन्होने मुलजिमो पर ऐसी सख्तियां की ?
यह सारी बाते आमतौर पर मशहूर थी ।
लाहौर का बच्चा बच्चा जानता है।
मैने खुद अपनी आंखों से देखी इसके सिवा मैं और क्या सबूत दे सकता हूँ उन बेचारो का बस इतना कसूर था।
कि वह हिन्दुस्तान के सच्चे दोस्त थे, अपना सारा वक्त प्रजा की शिक्षा और सेवा में खर्च करते थे।
भूखे रहते थे, प्रजा पर पुलिस हुक्काम की सख्तिंया न होने देते थे, यही उनका गुनाह था और इसी गुनाह की सजा दिलाने में मिस्टर व्यास पुलिस के दाहिने हाथ बने हुए थे! 
माया के हाथ से खंजर गिर पड़ा।
उसकी आंखो मे आंसू भर आये, बोली मुझे न मालूम था कि वे ऐसी हरकते भी कर सकते है।
ईश्वरदास ने कहा- यह न समझिए कि मै आपकी तलवार से डर कर वकील साहब पर झूठे इल्जाम, लगा रहा हूं ।
मैने कभी जिन्दगी की परवाह नहीं की।
मेरे लिए कौन रोने वाला बैठा हुआ है जिसके लिए जिन्दगी की परवाह करुँ।
अगर आप समझती हैं कि मैने अनुंचित हत्या की है तो आप इस तलवार को उठाकर इस जिन्दगी का खात्मा कर दीजिए, मै जरा भी न झिझकूगां।
अगर आप तलवार न उठा सके तो पुलिस को खबर कर दीजिए, वह बड़ी आसानी से मुझे दुनिया से रुखसत कर सकती है।
सबूत मिल जाना मुश्किल न होगा।
मैं खुद पुलिस के सामने जुर्म का इकबाल कर लेता मगर मै इसे जुर्म नही समझता।
अगर एक जान से सैकड़ो जाने बच जाएं तो वह खून नही है।
मैं सिर्फ इसलिए जिन्दा रहना चाहता हूँ कि शायद किसी ऐसे ही मौके पर मेरी फिर जरुरत पड़े 
माया ने रोते हुए- अगर तुम्हारा बयान सही है तो मै अपना, खून माफ करती हूँ तुमने जो किया या बेजा किया इसका फैसला ईश्वर करेगे।
तुमसे मेरी प्रार्थना है कि मेरे पति के हाथों जो घर तबाह हुए है।
उनका मुझे पता बतला दो, शायद मै उनकी कुछ सेवा कर सकूँ।

संसार में कुछ ऐसे मनुष्य भी होते हैं जिन्हें दूसरों के मुख से अपनी स्त्री की सौंदर्य-प्रशंसा सुनकर उतना ही आनन्द होता है जितनी अपनी कीर्ति की चर्चा सुनकर।
पश्चिमी सभ्यता के प्रसार के साथ ऐसे प्राणियों की संख्या बढ़ती जा रही है।
पशुपतिनाथ वर्मा इन्हीं लोगों में थ।
जब लोग उनकी परम सुन्दरी स्त्री की तारीफ करते हुए कहते—ओहो! कितनी अनुपम रूप-राशि है, कितनी अलौकिक सौन्दर्य है, तब वर्माजी मारे खुशी और गर्व के फूल उठते थे।
संध्या का समय था।
मोटर तैयार खड़ी थी।
वर्माजी सैर करने जा रहे थे, किन्तु प्रभा जाने को उत्सुक नहीं मालूम होती थी।
वह एक कुर्सी पर बैठी हुई कोई उपन्यास पढ़ रही थी।
वर्मा जी ने कहा—तुम तो अभी तक बैठी पढ़ रही हो।
मेरा तो इस समय जाने को जी नहीं चाहता।
नहीं प्रिये, इस समय तुम्हारा न चलना सितम हो जाएगा।
मैं चाहता हूं कि तुम्हारी इस मधुर छवि को घर से बाहर भी तो लोग देखें।
जी नहीं, मुझे यह लालसा नहीं है।
मेरे रूप की शोभा केवल तुम्हारे लिए है और तुम्हीं को दिखाना चाहती हूं।
नहीं, मैं इतना स्वार्थान्ध नहीं हूं।
जब तुम सैर करने निकलो, मैं लोगों से यह सुनना चाहता हूं कि कितनी मनोहर छवि है! पशुपति कितना भाग्यशाली पुरुष है! 
तुम चाहो, मैं नहीं चाहती।
तो इसी बात पर आज मैं कहीं नहीं जाऊंगी।
तुम भी मत जाओ, हम दोनों अपने ही बाग में टहलेंगे।
तुम हौज के किनारे हरी घास पर लेट जाना, मैं तुम्हें वीणा बजाकर सुनाऊंगी।
तुम्हारे लिए फूलों का हार बनाऊंगी, चांदनी में तुम्हारे साथ आंख-मिचौनी खेलूंगी।
नहीं-नहीं, प्रभा, आज हमें अवश्य चलना पड़ेगा।
तुम कृष्णा से आज मिलने का वादा कर आई हो।
वह बैठी हमारा रास्ता देख रही होगी।
हमारे न जाने से उसे कितना दु:ख होगा! 
हाय! वही कृष्णा! बार-बार वही कृष्णा! पति के मुख से नित्य यह नाम चिनगारी की भांति उड़कर प्रभा को जलाकर भस्म् कर देता था।
प्रभा को अब मालूम हुआ कि आज ये बाहर जाने के लिए क्यों इतने उत्सुक हैं! इसीलिए आज इन्होंने मुझसे केशों को संवारने के लिए इतना आग्रह किया था।
वह सारी तैयारी उसी कुलटा कृष्णा से मिलने के लिए थी!
उसने दृढ़ स्वर में कहा—तुम्हें जाना हो जाओ, मैं न जाऊंगी।
वर्माजी ने कहा—अच्छी बात है, मैं ही चला जाऊंगा।
प
शुपति के जाने के बाद प्रभा को ऐसा जान पड़ा कि वह बाटिका उसे काटने दौड़ रही है।
ईर्ष्या की ज्वाला से उसका कोमल शरीर-हृदय भस्म होने लगा।
वे वहां कृष्णा के साथ बैठे विहार कर रहे होंगे—उसी नांगिन के-से केशवाली कृष्णा के साथ, जिसकी आंखों में घातक विष भरा हुआ है! मर्दो की बुद्धि क्यों इतनी स्थूल होती है? इन्हें कृष्णा की चटक-मटक ने क्यों इतना मोहित कर लिया है? उसके मुख से मेरे पैर का तलवा कहीं सुन्दर है।
हां, मैं एक बच्चे की मां हूं और वह नव यौवना है! जरा देखना चाहिए, उनमें क्या बातें हो रही हैं।
यह सोचकर वह अपनी सास के पास आकर बोली—अम्मा, इस समय अकेले जी घबराता है, चलिए कहीं घूम आवें।
सास बहू पर प्राण देती थी।
चलने पर राजी हो गई।
गाड़ी तैयार करा के दोनों घूमने चलीं।
प्रभा का श्रृंगार देखकर भ्रम हो सकता था कि वह बहुत प्रसन्न है, किन्तु उसके अन्तस्तल में एक भीषण ज्वाला दहक रही थी, उसे छिपाने के लिए वह मीठे स्वर में एक गीत गाती जा रही थी।
गाड़ी एक सुरम्य उपवन में उड़ी जा रही थी।
सड़के के दोनों ओर विशाल वृक्षों की सुखद छाया पड़ रही थी।
गाड़ी के कीमती घोड़े गर्व से पूछं और सिर उठोय टप-टप करते जा रहे थे।
अहा! वह सामने कृष्णा का बंगला आ गया, जिसके चारों ओर गुलाब की बेल लगी हुई थी।
उसके फूल उस समय निर्दय कांटों की भांति प्रभा के हृदय में चुभने लगे।
उसने उड़ती हुई निगाह से बंगले की ओर ताका।
पशुपति का पता न था, हां कृष्णा और उसकी बहन माया बगीचे में विचर रही थीं।
गाड़ी बंगले के सामने से निकल ही चुकी थी कि दोनों बहनों ने प्रभा को पुकारा और एक क्षण में दोनों बालिकाएं हिरनियों की भांति उछलती-कूदती फाटक की ओर दौड़ीं।
गाड़ी रुक गई।
कृष्णा ने हंसकर सास से कहा—अम्मा जी, आज आप प्रभा को एकाध घण्टे के लिए हमारे पास छोड़ जाइए।
आप इधर से लौटें तब इन्हें लेती जाइएगा, यह कहकर दोनों ने प्रभा को गाड़ी से बाहर खींच लिया।
सास कैसे इन्कार करती।
जब गाड़ी चली गई तब दोनों बहनों ने प्रभा को बगीचे में एक बेंच पर जा बिठाया।
प्रभा को इन दोनों के साथ बातें करते हुए बड़ी झिझक हो रही थी।
वह उनसे हंसकर बोलना चाहती थी, अपने किसी बात से मन का भाव प्रकट नहीं करना चाहती थी, किन्तु हृदय उनसे खिंचा ही रहा।
कृष्णा ने प्रभा की साड़ी पर एक तीव्र दृष्टि डालकर कहा—बहन, क्या यह साड़ी अभी ली है? इसका गुलाबी रंग तो तुम पर नहीं खिलता।
कोई और रंग क्यों नहीं लिया?
प्रभा—उनकी पसन्द है, मैं क्या करती।
दोनों बहनें ठट्ठा मारकर हंस पड़ीं।
फिर माया ने कहा—उन महाशय की रुचि का क्या कहना, सारी दुनिया से निराली है।
अभी इधर से गये हैं।
सिर पर इससे भी अधिक लाल पगड़ी थी।
सहसा पशुपति भी सैर से निकलता हुआ सामने से निकला।
प्रभा को दोनों बहनों के साथ देखकर उसके जी में आया कि मोटर रोक ले।
वह अकेले इन दोनों से मिलना शिष्टाचार के विरूद्ध समझता था।
इसीलिए वह प्रभा को अपने साथ लाना चाहता था।
जाते समय वह बहुत साहस करने पर भी मोटर से न उतर सका।
प्रभा को वहां देखकर इस सुअवार से लाभ उठाने की उसकी बड़ी इच्छा हुई।
लेकिन दोनों बहनों की हास्य ध्वनि सुनकर वह संकोचवश न उतरा।
थोड़ी देर तक तीनों रमणियां चुपचाप बैठी रहीं।
तब कृष्णा बोली—पशुपति बाबू यहां आना चाहते हैं पर शर्म के मारे नहीं आये।
मेरा विचार है कि संबंधियों को आपस में इतना संकोच न करना चाहिए।
समाज का यह निमय कम से कम मुझे तो बुरा मालूम होता है।
तुम्हारा क्या विचार है, प्रभा?
प्रभा ने व्यंग्य भाव से कहा—यह समाज का अन्याय है?
प्रभा इस समय भूमि की ओर ताक रही थी।
पर उसकी आंखों से ऐसा तिरसकार निकल रहा था जिसने दोनों बहनों के परिहास को लज्जा-सूचक मौन में परिणत कर दिया।
उसकी आंखों से एक चिनगारी-सी निकली, जिसने दोनों युवतियों के आमोद-प्रमोछ और उस कुवृत्ति को जला डाला जो प्रभा के पति-परायण हृदय को बाणों से वेध रही थी, उस हृदय को जिसमें अपने पति के सिवा और किसी को जगह न थी।
माया ने जब देखा कि प्रभा इस वक्त क्रोध से भरी बैठी है, तब बेंच से उठ खड़ी हुई और बोली—आओ बहन, जरा टहलें, यहां बैठे रहने से तो टहलना ही अच्छा है।
प्रभा ज्यों की त्यों बैठी रही।
पर वे दोनों बहने बाग मे टहलने लगीं।
उस वक्त प्रभा का ध्यान उन दोनों के वस्त्राभूषण की ओर गया।
माया बंगाल की गुलाबी रेशमी की एक महीन साड़ी पहने हुए थी जिसमें न जाने कितने चुन्नटें पड़ी हुई थीं।
उसके हाथ में एक रेशमी छतरी थी जिसे उसने सूर्य की अमित किरणों से बचने के लिए खोल लिया था।
कृष्णा के वस्त्र भी वैसे ही थे।
हां, उसकी साड़ी पीले रंग की थी और उसके घूंघर वाले बाल साड़ी के नीचे से निकल कर माथे और गालों पर लहरा रहे थे।
प्रभा ने एक ही निगाह से ताड़ लिया कि इन दोनों युवतियों में किसी को उसके पति से प्रेम नहीं है।
केवल आमोद लिप्सा के वशीभूत होकर यह स्वयं बदनाम होंगी और उसके सरल हृदय पति को भी बदनाम कर देंगी।
उसने ठान लिया कि मैं अपने भ्रमर को इन विषाक्त पुष्पों से बचाऊंगी और चाहे जो कुछ हो उसे इनके ऊपर मंडराने न दूंगी, क्योंकि यहां केवल रूप और बास है, रस का नाम नहीं।
प्रभा अपने घर लौटते ही उस कमरे में गई, उसकी लड़की शान्ति अपनी दाई की गोद में खेल रही थी।
अपनी नन्हीं जीती-जागती गुड़िया की सूरत देखते ही प्रभा की आंखें सजल हो गई।
उसने मातृस्नेह से विभोर होकर बालिका को गोद में उठा लिया, मानो किसी भयंकर पशु से उसकी रक्षा कर रही है।
उस दुस्सह वेदना की दशा में उसके मुंह से यह शब्द निकला गए-बच्ची, तेरे बाप को लोग तुझसे छीनना चाहते हैं! हाय, तू क्या अनाथ हो जाएगी? नहीं-नहीं, अगर मेरा, बस चलेगा तो मैं इन निर्बल हाथों से उन्हें बचाऊंगी।
आज से प्रभा विषादमय भावनाओं में मग्न रहने लगी।
आने वाली विपत्ति की कल्पना करके कभी-कभी भयातुर होकर चिल्ला पड़ती, उसकी आंखों में उस विपत्ति की तस्वीर खींच जाती जो उसकी ओर कदम बढ़ाये चली आती थी, पर उस बालिका की तोतली बातें और उसकी आंखों की नि:शंक ज्योति प्रभा के विकल हृदय को शान्त कर देती।
वह लड़की को गोद में उठा लेती और वह मधुर हास्य-छवि जो बालिका के पतले-पतले गुलाबी ओठों पर खेलती होती, प्रभा की सारी शंकाओं और बाधाओं को छिन्न-भिन्न कर देती।
उन विश्वासमय नेत्रों में आशा का प्रकाश उसे आश्वस्त कर देता।
हां! अभागिनी प्रभा, तू क्या जानती है क्या होनेवाला है?
ग्री
ष्मकाल की चांदनी रात थी।
सप्तमी का चांद प्रकृति पर अपना मन्द शीतल प्रकाश डाल रहा था।
पशुपति मौलसिरी की एक डाली हाथ से पकड़े और तने से चिपटा हुआ माया के कमरे की ओर टकटकी लगाये ताक रहा था कमरे का द्वार खुला हुआ था और शान्त निशा में रेशमी साड़ियों की सरसराहट के साथ दो रमणियों की मधुर हास्य-ध्वनि मिलकर पशुपति के कानों तक पहुंचते-पहुंचते आकाश में विलीन हो जाती थी।
एकाएक दोनों बहनें कमरे से निकलीं और उसी ओर चलीं जहां पशुपति खड़ा था।
जब दोनों उस वृक्ष के पास पहुंची तब पशुपति की परछाईं देखकर कृष्णा चौंक पड़ी और बोली—है बहन! यह क्या है?
पशुपति वृक्ष के नीचे से आकर सामने खड़ा हो गया।
कृष्णा उन्हें पहचान गई और कठोर स्वर में बोली—आप यहां क्या करते हैं? बतलाइए, यहां आपका क्या काम है? बोलिए, जल्दी।
पशुपति की सिट्टभ्-पिट्टी गुम हो गई।
इस अवसर के लिए उसने जो प्रेम-वाक्य रटे थे वे सब विस्मृत हो गये।
सशंक होकर बोला—कुछ नहीं प्रिय, आज सन्ध्या समय जब मैं आपके मकान के सामने से आ रहा था तब मैंने आपको अपनी बहन से कहते सुना कि आज रात को आप इस वृक्ष के नीचे बैठकर चांदनी का आनन्द उठाएंगी।
मैं भी आपसे कुछ कहने के लिए....आपके चरणों पर अपना...समर्पित करने के लिए...
यह सुनते ही कृष्णा की आंखों से चंचल ज्वाला-सी निकली और उसके ओठों पर व्यंग्यपूर्ण हास्य की झलक दिखाई दी।
बोली—महाशय, आप तो आज एक विचित्र अभिनय करने लगे, कृपा करके पैरों पर से उठिए और जो कुछ कहना चाहते हों, जल्द कह डालिए और जितने आंसू गिराने हों एक सेकेण्ड में गिरा दीजिए, मैं रुक-रुककर और घिघिया-घिघियाकर बातें करनेवालों को पसन्द नहीं करती।
हां, और जरा बातें और रोना साथ-साथ न हों।
कहिए क्या कहना चाहते हैं....आप न कहेंगे? लीजिए समय बीत गया, मैं जाती हूं।
कृष्णा वहां से चल दी।
माया भी उसके साथ ही चली गई।
पशुपति एक क्षण तक वहां खड़ा रहा फिर वह भी उनके पीछे-पीछे चला।
मानो वह सुई है जो चुम्बक के आकर्षण से आप ही आप खिंचा चला जाता है।
सहसा कृष्णा रुक गई और बोली—सुनिए पशुपति बाबू, आज संध्या समय प्रभा की बातों से मालूम हो गया कि उन्हें आपका और मेरा मिलना-जुलना बिल्कुल नहीं भाता...
पशुपति—प्रभा की तो आप चर्चा ही छोड़ दीजिए।
कृष्णा—क्यों छोड़ दूं? क्या वह आपकी स्त्री नहीं है? आप इस समय उसे घर में अकेली छोड़कर मुझसे क्या कहने के लिए आये हैं? यही कि उसकी चर्चा न करूं?
पशुपति—जी नहीं, यह कहने के लिए कि अब वह विरहाग्नि नहीं सही जाती।
कृष्णा ने ठठ्टा मारकर कहा—आप तो इस कला में बहुत निपुण जान पड़ते हैं।
प्रेम! समर्पण! विरहाग्नि! यह शब्द आपने कहां सीखे!
पशुपति—कृष्णा, मुझे तुमसे इतना प्रेम है कि मैं पागल हो गया हूं।
कृष्णा—तुम्हें प्रभा से क्यों प्रेम नहीं है?
पशुपति—मैं तो तुम्हारा उपासक हूं।
कृष्णा—लेकिन यह क्यों भूल जाते हो कि तुम प्रभा के स्वामी हो?
पशुपति—तुम्हारा तो दास हूं।
कृष्णा—मैं ऐसी बातें नहीं सुनना चाहती।
पशुपति—तुम्हें मेरी एक-एक बात सुननी पड़ेगी।
तुम जो चाहो वह करने को मैं तैयार हूं।
कृष्णा—अगर यह बातें कहीं वह सुन लें तो?
पशुपति—सुन ले तो सुन ले।
मैं हर बात के लिए तैयार हूं।
मैं फिर कहता हूं, कि अगर तुम्हारी मुझ पर कृपादृष्टि न हुई तो मैं मर जाऊंगा।
कृष्णा—तुम्हें यह बात करते समय अपनी पत्नी का ध्यान नहीं आता?
पशुपति—मैं उसका पति नहीं होना चाहता।
मैं तो तुम्हारा दास होने के लिए बनाया गया हूं।
वह सुगन्ध जो इस समय तुम्हारी गुलाबी साड़ी से निकल रही है, मेरी जान है।
तुम्हारे ये छोटे-छोटे पांव मेरे प्राण हैं।
तुम्हारी हंसी, तुम्हारी छवि, तुम्हारा एक-एक अंग मेरे प्राण हैं।
मैं केवल तुम्हारे लिए पैदा हुआ हूं।
कृष्णा—भई, अब तो सुनते-सुनते कान भर गए।
यह व्याख्यान और यह गद्य-काव्य सुनने के लिए मेरे पास समय नहीं है।
आओ माया, मुझे तो सर्दी लग रही है।
चलकर अन्दर बैठे।
यह निष्ठुर शब्द सुनकर पशुपति की आंखों के सामने अंधेरा छा गया।
मगर अब भी उसका मन यही चाहता था कि कृष्णा के पैरों पर गिर पड़े और इससे भी करुण शब्दों में अपने प्रेम-कथा सुनाए।
किन्तु दोनों बहनें इतनी देर में अपने कमरे में पहुंच चुकी थीं और द्वार बन्द कर लिया था।
पशुपति के लिए निराश घर लौट आने के सिवा कोई चारा न रह गया।
कृष्णा अपने कमरे में जाकर थकी हुई-सी एक कुर्सी पर बैठ गई और सोचने लगी—कहीं प्रभा सुन ले तो बात का बतंगड़ हो जाय, सारे शहर में इसकी चर्चा होने लगे और हमें कहीं मुंह दिखाने को जगह न रहे।
और यह सब एक जरा-सी दिल्लगी के कारण पर पशुपति का प्रम सच्चा हें, इसमें सन्देह नहीं।
वह जो कुछ कहता है, अन्त:करण से कहता है।
अगर में इस वक्त जरा-सा संकेत कर दूँ तो वह प्रभा को भी छोड़ देगा।
अपने आपे में नहीं है।
जो कुछ कहूँ वह करने को तैयार है।
लेकिन नहीं, प्रभा डरो मत, मै।
तुम्हारा सर्वनाश न करुँगी।
तुम मुझसे बहुत नीचे हों यह मेरे अनुपम सौन्दर्य के लिए गौरव की बात नहीं कि तुम जैसी रुप-विहीना से बाजी मार ले जाऊं।
अभागे पशुपति, तुम्हारे भाग्य में जो कुछ लिखा था वह हो चुका।
तुम्हारे ऊपर मुझे दया आती है, पर क्या किया जाय।
ए
क खत पहले हाथ पड़ चुका था।
यह दूसरा पत्र था, जो प्रभा को पतिदेव के कोट की जेब में मिला।
कैसा पत्र था आह इसे पढ़ते ही प्रभा की देह में एक ज्वाला-सी उठने लगी।
तो यों कहिए कि ये अब कृष्णा के दो चुके अब इसमें कोई सन्देह नहीं रहा।
अब मेरे जीने को धिक्कार है जब जीवन में कोई सुख ही नहीं रहा, तो क्यों न इस बोझ को उतार कर फेक दूँ।
वही पशुपति, जिसे कविता से लेशमात्र भी रुचि न थी, अब कवि हो गया था और कृष्णा को छन्दों में पत्र लिखता था।
प्रभा ने अपने स्वामी को उधर से हटाने के लिए वह सब कुछ किया जो उससे हो सकता था, पर प्रेम का प्रवाह उसके रोके न रुका और आज उस प्रवाह तके उसके जीवन की नौका निराधार वही चली जा रही है।
इसमें सन्देह नहीं कि प्रभा को अपने पति से सच्चा प्रेम था, लेकिन आत्मसमर्पण की तुष्टी आत्मसमर्पण से ही होती है।
वह उपेक्षा और निष्ठुरता को सहन नही कर सकता।
प्रभा के मन के विद्रोह का भाव जाग्रत होने लगा।
उसके आत्माभिमान जाता रहा।
उसके मन मे न जाने कितने भीषण संकल्प होते, किन्तु अपनी असमर्थता और दीनता पर आप ही आप रोने लगती।
आह! उसका सर्वस्व उससे छीन लिया गया और अब संसार मे उसका कोई मित्र नहीं, कोई साथी नही! 
पशुपति आजकल नित्य बनाव-सवार मे मग्न रहता, नित्य नये-नये सूट बदलता।
उसे आइने के सामने अपने बालों को संवारते देखकर प्रभा की आखों से आंसू बहने लगते।
सह सारी तैयारी उसी दुष्ट के लिए हो रही है।
यह चिन्ता जहरीले सापं की भांति उसे डस लेती थी; वह अब अपने पति को प्रत्येक बात प्रत्येक गति को सूक्ष्म दृष्टि से देखती।
कितनी ही बातें जिन पर वह पहले ध्यान भी न देती थी, अब रहस्य से भरी हुई जान पड़ती।
वह रात का न सोती, कभी पशुपति की जेब टटोलती, कभी उसकी मेज पर रक्खें हुए पत्रों को पढ़ती! इसी टोह मे वह रात-दिन पड़ी रहती।
वह सोचने लगी—मै क्या प्रेम-वंचिता बनी बैठी रहूं? क्या मै प्राणेश्वरी नही बन सकती? क्या इसे परित्यक्ता बनकर ही काटना होगा! आह निर्दयी तूने मुझे धोखा दिया।
मुझसे आंखें फेर ली।
पर सबसे बड़ा अनर्थ यह किया कि मुझे जीरवन का कलुषित मार्ग दिखा दिया।
मै भी विश्वासघात करके तुझे धोखा देकर क्या कलुषित प्रेम का आन्नद नही उठा सकती? अश्रुधारा से सीचंकर ही सही, पर क्या अपने लिए कोई बाटिका नही लगा सकती? वह सामने के मकान मे घुघंराले बालोंवाला युवक रहता है और जब मौका पाता है, मेरी ओर सचेष्ट नेत्रों से देखता ।
क्या केवल एक प्रेम-कटाक्ष से मै उसके हृदय पर अधिकार नहीं प्राप्त कर सकती? अगर मै इस भांति निष्ठुरता का बदला लूं तो क्या अनुचित होगा? आखिर मैने अपना जीवन अपने पति को किस लिए सौंपा था? इसीलिए तो कि सुख से जीवन व्यतीत करूँ।
चाहूं और चाही जाऊं और इस प्रेम-साम्राज्य की अधीश्वर बनी रहूं।
मगह आह! वे सारी अभिलाषाएं धूल मे मिल गई।
अब मेरे लिए क्या रह गया है? आज यदि मै मर जाऊं तो कौन रोयेगा? नहीं, घी के चिराग जलाए जाएंगें।
कृष्णा हंसकर कहेगी—अब बस हम है और तुम।
हमारे बीच मे कोई बाधा, कोई कंटक नहीं है।
आखिर प्रभा इन कलुषित भावनाओं के प्रवाह मे बह चली।
उसके हृदय में रातों को, निद्रा और आशविहीन रातों को बड़े प्रबल वेग से यह तूफान उठने लगा।
प्रेम तो अब किसी अन्य पुरूष्ज्ञ के साथ कर सकती थी, यह व्यापार तो जीवन में केवल एक ही बार होता है।
लेकिन वह प्राणेश्वरी अवश्य बन सकती थी और उसके लिए एक मधुर मुस्कान, एक बांकी निगाह काफी थी।
और जब वह किसी की प्रेमिका हो जायेगी तो यह विचार कि मैने पति से उसकी बेवफाई का बदला ले लिया कितना आनन्दप्रद होगा! तब वह उसके मुख की ओर कितने गर्व, कितने संतोष, कितने उल्लास से देखेगी।
सन्ध्या का समय था।
पशुपति सैर करने गया था।
प्रभा कोठे पर चढ गई और सामने वाले मकान की ओर देखा।
घुंघराले बोलोवाला युवक उसके कोठे की ओर ताक रहा था।
प्रभा ने आज पहली बार उस युवक की ओर मुस्करा कर देखा।
युवक भी मुस्कराया और अपनी गर्दन झुकाकर मानों यह संकेत किया कि आपकी प्रेम दृष्टि का भिखारी हूं।
प्रभा ने गर्व से भरी हुई दृष्टि इधर-उधर दौड़ाई, मानों वह पशुपति सेकहना चाहती थी—तुम उस कुलटा केपैरो पड़ते हो और समझते हो कि मेरे हृदय को चोट नही लगती।
लो तुम भी देखो और अपने हृदय पर चोट न लगने दो, तुम उसे प्यार करो, मै भी इससे हंसू-बोलू।
क्यों? यह अच्छा नही लगता? इस दृश्य को शान्त चित से नही देख सकते? क्यों रक्त खौलने लगता है? मै वही तो कह रही हूं जो तुम कर रहे हो!
आह! यदि पशुपति को ज्ञात हो जाता कि मेरी निष्ठुरता ने इस सती के हृदय की कितनी कायापलट कर दी है तो क्या उसे अपने कृत्य पर पश्चाताप न होता, क्या वह अपने किये पर लज्जित न होता!
प्रभा ने उस युवक से इशारें मे कहा—आज हम और तुम पूर्व वाले मैदान में मिलेगें और कोठे के नीचे उतर आई।
प्रभा के हृदय मे इस समय एक वही उत्सुकता थी जिसमें प्रतिकार का आनन्द मिश्रित था।
वह अपने कमरे मे जाकर अपने चुने हुए आभूषण पहनने लगी।
एक क्षण मे वह एक फालसई रंग की रेशमी साड़ी पहने कमरे से निकली और बाहर जाना ही चाहती थी कि शान्ता ने पुकारा—अम्मा जी, आप कहां जा रहा है, मै भी आपके साथ चलूंगी।
प्रभा ने झट बालिका को गोद मे उठा लिया और उसेछाती से लगाते ही उसके विचारों ने पलटा खाया।
उन बाल नेत्रों मे उसके प्रति कितना असीम विश्वास, कितना सरल स्नेह, कितना पवित्र प्रेम झलक रहा था।
उसे उस समय माता का कर्त्तव्य याद आया।
क्या उसकी प्रेमाकांक्षा उसके वात्सल्य भाव को कुचल देगीं? क्या वह प्रतिकार की प्रबल इच्छा पर अपने मातृ-कर्त्तव्य को बलिदान कर देगी? क्या वह अपने क्षणिक सुख के लिए उस बालिका का भविष्य, उसका जीवन धूल में मिला देगी? प्रभा कीआखों से आसूं की दो बूंदूं गिर पड़ी।
उसने कहा—नही, कदापि नहीं, मै अपनी प्यारी बच्ची के लिए सब कुछ सह सकती हूं।
ए
क महीना गुजर गया।
प्रभा अपनी चिन्ताओं को भूल जाने की चेष्टा करती रहती थी, पर पशुपति नित्य किसी न किसी बहने से कॄष्णा की चर्चा किया करता।
कभी-कभी हंसकर कहता—प्रभा, अगर तुम्हारी अनुमति हो तो मै कृष्णा से विवाह कर लूं।
प्रभा इसके जवाब मे रोने के सिवा और क्या कर सकती थी?
आखिर एक दिन पशुपति ने उसे विनयपूर्ण शब्दों में कहा-कहा कहूं प्रभा, उस रमणी की छवि मेरी आंखों से नही उतरती।
उसने मुझे कहीं का नही रक्खा।
यह कहकरउसने कई बार अपना माथा ठोका।
प्रभा का हृदय करूणा से द्रवित हो गया।
उसकी दशा उस रोगी की-सी-थी जो यह जानता हो कि मौत उसके सिर परखेल रही हैं, फिर भी उसकी जीवन-लालसा दिन-दिन बढती जाती हो।
प्रभा इन सारी बातो पर भी अपने पति से प्रेम करती थी और स्त्री-सुलभ स्वभाव के अनुसार कोई बहाना खोजती थी कि उसके अपराधों को भूल जाय और उसे क्षमाकर दे।
एक दिन पशुपति बड़ी रात गये घर आया और रात-भर नींद मे कृष्णा! कृष्णा! कहकर बर्राता रहा।
प्रभा ने अपने प्रियतम का यह आर्तनाद सुना और सारी रात चुपके-चुपके रोया की…बस रोया की!
प्रात: काल वह पशुपति के लिए दुध का प्याला लिये खड़ी थी कि वह उसके पैरा पर गिर पड़ा और बोला—प्रभा, मेरी तुमसे एक विनय है, तुम्ही मेरी रक्षा कर सकती हो, नहीं मै मर जाऊंगा।
मै जनता हूं कि यह सुनकर तुम्हें बहुत कष्टहोगा, लेकिन मुझ पर दया करों।
मै तुम्हारी इस कृपा को कभी न भूलूंगा।
मुझ पर दया करो।
प्रभा कांपने लगी।
पशुपति क्या कहना चाहता है, यह उसका दिल साफ बता रहा था।
फिर भी वह भयभीत होकर पीछे हट गई और दूध का प्याला मेज पर रखकर अपने पीले मुख को कांपतेहुए हाथों सेछिपा लिया।
पशुपति ने फिर भी सब कुछ ही कह डाला।
लालसाग्नि अब अंदर न रह सकती थी, उसकीज्वाला बाहर निकल ही पड़ी।
तात्पर्य यह था कि पशुपति ने कृष्णा के साथ विवाह करना निश्चय कर लिया था।
वह से दूसरे घर मे रक्खेगा और प्रभा के यहां दो रात और एक रात उसके यहां रहेगा।
ये बातें सुनकर प्रभा रोई नहीं, वरन स्तम्भित होकर खड़ी रह गई।
उसे ऐसा मालूम हुआ कि उसके गले मे कोई चीज अटकी हुई है और वह सांस नही ले सकती।
पशुपति ने फिर कहा—प्रभा, तुम नही जानती कि जितना प्रेम तुमसे मुझे आज है उतना पहले कभी नही था।
मै तुमसे अलग नही हो सकता।
मै जीवन-पर्यन्त तुम्हे इसी भांति प्यार करता रहूंगा।
पर कृष्णा मुझे मार डालेगी।
केवल तुम्ही मेर रक्षा कर सकती हो।
मुझे उसके हाथ मत छोड़ों, प्रिये!
अभागिनी प्रभा! तुझसे पूछ-पूछ कर तेरी गर्दन पर छुरी चलाई जा रही है! तू गर्दन झुका देगी यच आत्मगौरव से सिर उठाकर कहेगी—मै यह नीच प्रस्ताव नही सुन सकती।
प्रभा ने इन बातों मे एक भी न की।
वह अचेत होकर भूमि पर गिर पड़ी।
जब होश आया, कहने लगी—बहुत अच्छा, जैसी तुम्हारी इच्छा! लेकिनद मुझे छोड़ दों, मै अपनी मां के घर जाऊंगी, मेरी शान्ता मुझे दे दों।
यह कहकर वह रोती हुई वहां से शांता को लेने चली गई और उसे गोद में लेकर कमरे से बाहर निकली।
पशुपति लज्जा और ग्लानि से सिर झुकायें उसके पीछे-पीछे आता रहा और कहता रहा—जैसी तुम्हारी इच्छा हो प्रभा, वह करो, और मै क्या कहूं, किंतु मेरी प्यारी प्रभा, वादा करों कि तुम मुझे क्षमा कर दोगी।
किन्तु प्रभा ने उसको कुछ जवाब न दियय और बराबर द्वार की ओर चलती रही।
तब पशुपति ने आगे बढ़कर उसेपकड लिया और उसके मुरझाये हुए पर अश्रु-सिचिंत कपोलों को चूम-चूमकर कहने लगा—प्रिये, मुझे भूल न जाना, तुम्हारी याद मेरे हृदय मे सदैव बनी रहेगी।
अपनी अंगूठी मुझे देती जाओ, मै उसे तुम्हारी निशानी समझ कर रक्खूगां और उसे हृदय से लगाकर इस दाह को शीतल करूंगा।
ईश्वर के लिएप्रभा, मुझे छोड़ना मत, मुझसे नाराज न होना…एक सप्ताह के लिए अपनी माता केपास जाकर रहो।
फिर मै तुम्हें जाकर लाऊंगा।
प्रभा ने पंशुपति के कर-पाश से अपने को छुड़ा लिया और अपनी लड़की का हाथ पकड़े हुए गाड़ी की ओर चली।
उसने पशुपति को न कोई उत्तर दिया और न यह सुना कि वह क्या कर रहा है।
अ
म्मां, आप क्यों हंस रही है?
कुछ तो नहीं बेटी।
वह पीले-पीले पुराने कागज तुम्हारे हाथ में क्या हैं? 
ये उस ऋण के पुर्जे हैं जो वापस नही मिला।
ये तो पुराने खत मालूम होते है? 
नही बेटी।
बात यह थी कि प्रभा अपनी चौदह वर्ष की युवती पुत्री के सामने सत्य का पर्दा नही खोलना चाहती थी।
हां, वे कागज वास्तव मे एक ऐसे कर्ज के पुर्जे थे जो वापस नही मिला।
ये वही पुरानें पत्र थे जो आज एक किताब मे रक्खें हुए मिले थे और ऐसे फूल की पशुड़ियां की भांति दिखाई देते थे जिनका रंग और गंध किताब मे रक्खें-रक्खें उड़ गई हो, तथापि वे सुख के दिनों को याद दिला रहे थे और इस कारण प्रभा की दूष्टि मे वे बहुमूल्य थे।
शांता समझ गई कि अम्मा कोई ऐसा काम कर रही है जिसकी खबर मुझे नही करना चाहती और इस बात से प्रसन्न होकर कि मेरी दुखी माता आज अपना शोक भूल गई है और जितनी देर तक वह इस आनन्द मे मग्न रहे उतना ही अच्छा है, एक बहाने से बाहर चली गई।
प्रभा जब कमरे मे अकेली रह गई तब उसने पत्रों का फिर पढ़ना शुरू किया।
आह! इन चौदह वर्षो मे क्या कुछ नही हो गया! इस समय उस विरहणी के हृदय मे कितनी ही पूर्व स्मृतियॉँ जग्रत हो गई, जिन्होने हर्ष और शोक के स्रोत एक साथ ही खोल दिए।
प्रभा के चले जाने के बाद पशुपति ने बहुत चाहा कि कृष्णा से उसका विवाह हो जाय पर वह राजी न हुई।
इसी नैराश्य और क्रोध की दशा मे पशुपति एक कम्पनी का एजेण्ट होकर योरोप चला गया।
तब फिर उसे प्रभा की याद आई।
कुछदिनों तक उसके पास से क्षमाप्रार्थना-पूर्ण पत्र आते रहे, जिनमें वह बहुत जल्द घर आकर प्रभासे मिलने के वादे करता रहा औ प्रेम के इस नये प्रवाह में पुरानी कटुताओ कों जलमग्न कर देने के आशामय स्वप्न देखता रहा।
पति-परायणा प्रभा के संतप्त हृदय मे फिर आशा की हरियाली लहराने लगी, मुरझाई हुई आशा-लताएं फिर पल्लवित होने लगी! किन्तु यह भी भाग्य की एक क्रीड़ा ही थी।
थोड़े ही दिनों मे रसिक पशुपति एक नये प्रेम-जाल मे फंस गया और तब से उसके पत्र आने बन्द हो गये।
इस वक्त प्रभा के हाथ मे वही पत्र थे जो उसके पति ने यारोप से उस समय भेजे थे जब नैराश्य का घाव हरा था।
कितनी चिकनी-चुपडी बातें थी।
कैसे-कैसे दिल खुश करने वाले वादे थे! इसके बाद ही मालूम हुआ कि पशुपति ने एक अंग्रेज लड़की से विवाह कर लिया है।
प्रभा पर वज्र-सा गिर पड़ा—उसके हृदय के टुकड़े हो गये—सारी आशाओं पर पानी फिर गय।
उसका निर्बल शरीर इस आघात का सहन न कर सका।
उसे ज्वर आने लगा।
और किसी को उसके जीवन की आशा न रही।
वह स्वयं मृत्यु की अभिलाषिणी थी और मालूम भी होता था कि मौत किसी सर्प की भांति उसकी देह से लिपट गई है।
लेकिन बुलने से मौत भी नही आती।
ज्वर शान्त हो गया और प्रभा फिर वही आशाविह विहीन जीवन व्यतीत करने लगी।
ए
क दिन प्रभा ने सुना कि पशुपति योरोप से लौट आया है और वह योरोपीय स्त्री उसके साथ नही है।
बल्कि उसके लौटने क कारण वही स्त्री हुई है।
वह औरत बारह साल तक उसकी सहयोगिनी रही पर एक दिन एक अंग्रेज युवक के साथ भाग गई।
इस भीषण और अत्यन्त कठोर आघात ने पशुपति की कमर तोड़ दी।
वह नौकरी छोड़कर घर चला आया।
अब उसकी सूरत इतनी बदल गई थी उसके मित्र लोग उससे बाजार मे मिलते तो उसे पहचान न सकते थे—मालूम होता था, कोई बूढ़ा कमर झुकाये चला जाता है।
उसके बाल तक सफेद हो गये।
घर आकर पशुपति ने एक दिन शान्ता को बुला भेजा।
इस तरह शांता उसके घर आने-जाने लगी।
वह अपने पिता की दशा देखकर मन ही मन कुढ़ती थी।
इसी बीच मे शान्ता के विवाह के सन्देश आने लगे, लेकिन प्रभा को अपने वैवाहिक जीवन मे जो अनुभव हुआ था वह उसे इन सन्देशों को लौटने पर मजबूर करता था।
वह सोचती, कहीं इस लडकी की भी वही गति न हो जो मेरी हुई हैं।
उसे ऐसा मालूम होता था कि यदि शान्त का विवाह हो गया तो इस अन्तिम अवस्था मे भी मुझे चैन न मिलेगा और मरने के बाद भी मै पुत्री का शोक लेकर जाऊंगी।
लेकिन अन्त मे एक ऐसे अच्छे घराने से सन्देश आया कि प्रभा उसे नाही न कर सकी।
घर बहुत ही सम्पन्न् था, वर भी बहुत ही सुयोग्य।
प्रभा को स्वीकार ही करना पड़ेगा।
लेकिन पिता की अनुमति भी आवश्यक थी।
प्रभा ने इस विषय मेपशुपति को एक पत्र लिखा और शान्ता के ही हाथ् भेज दिया।
जब शान्ता पत्र लेकर चली गई तब प्रभा भोजन बनाने चली गई।
भाति-भांति की अमंगल कल्पनाएं उसके मन मे आने लगी और चूल्हे से निकलते धुएं मे उसे एक चित्र-सा दिखाई दिया कि शान्ता के पतले-पतले होंठ सूखे हूए है और वह कांप रही है और जिस तरह प्रभा पतिगृह से आकर माता की गोद मे गिर गई थी उसी तर शान्ता भी आकर माता की गोद मे गिर पड़ी है।
प
शुपति ने प्रभा का पत्र पढ़ा तो उसे चुप-सी लग गई।
उसने अपना सिगरेट जलाया और जोर-जोर कश खीचनें लगा।
फिर वह उठ खड़ा हुआ और कमरे मे टहलने लगा।
कभी मूंछों को दांतों से काटता की खिचड़ी दाढ़ी को नीचे की ओर खींचता।
सहसा वह शान्ता के पास आकर खड़ा हो गया और कांपते हुए स्वर मे बोला—बेटी जिस घर को तेरी मां स्वीकार करती हो उसे मै कैसे नाही कर सकता हूं।
उन्होने बहुत सोच-समझकर हामी भरी होगी।
ईश्वर करे तुम सदा सौभागय्वती रहों।
मुझे दुख है तो इतना ही कि जब तू अपने घर चली जायेगी तब तेरी माता अकेली रह जायगी।
कोई उसके आंसू पोंछने वाला न रहेगा।
कोई ऐसा उपाय सोच कि तेरी माता का क्लेश दूर हो और मै भी इस तरह मारा-मारा न फिरूं।
ऐसा उपाय तू ही निकाल सकती है।
सम्भव है लज्जा और संकोच के कारण मै अपने हृदय की बात तुझसे कभी न कह सकता, लेकिन अब तू जा रही है और मुझे संकोच का त्याग करने के सिवा कोई उपाय नही है।
तेरी मां तुझे प्यार करती है और तेरा अनुरोध कभी न टालेगी।
मेरी दशा जो तू अपनी आंखों से देश रही है यही उनसे कह देना।
जा, तेरा सौभाग्य अमर हो।
शान्ता रोती हुई पिता की छाती से लिपट गई और यह समय से पहले बूढ़ा हो जाने वाला मनुष्य अपनी दुर्वासनाओं का दण्ड भोगने के बाद पश्चाताप और ग्लानि के आंसू बहा-बहाकर शान्ता क केशराशि को भिगोने लगा।
पतिपरायणा प्रभा क्या शान्ता का अनुरोध टाल सकती थी? इस प्रेम-सूत्र ने दोनों भग्न-हृदय को सदैव के लिए मिला दिया।

मनुष्य का हृदय अभिलाषाओं का क्रीड़ास्थल और कामनाओं का आवास है।
कोई समय वह थां जब कि माधवी माता के अंक में खेलती थी।
उस समय हृदय अभिलाषा और चेष्टाहीन था।
किन्तु जब मिट्टी के घरौंदे बनाने लगी उस समय मन में यह इच्छा उत्पन्न हुई कि मैं भी अपनी गुड़िया का विवाह करुँगी।
सब लड़कियां अपनी गुड़ियां ब्याह रही हैं, क्या मेरी गुड़ियाँ कुँवारी रहेंगी? मैं अपनी गुड़ियाँ के लिए गहने बनवाऊँगी, उसे वस्त्र पहनाऊँगी, उसका विवाह रचाऊँगी।
इस इच्छा ने उसे कई मास तक रुलाया।
पर गुड़ियों के भाग्य में विवाह न बदा था।
एक दिन मेघ घिर आये और मूसलाधार पानी बरसा।
घरौंदा वृष्टि में बह गया और गुड़ियों के विवाह की अभिलाषा अपूर्ण हो रह गयी।
कुछ काल और बीता।
वह माता के संग विरजन के यहॉँ आने-जाने लगी।
उसकी मीठी-मीठी बातें सुनती और प्रसन्न होती, उसके थाल में खाती और उसकी गोद में सोती।
उस समय भी उसके हृदय में यह इच्छा थी कि मेरा भवन परम सुन्दर होता, उसमें चांदी के किवाड़ लगे होते, भूमि ऐसी स्वच्छ होती कि मक्खी बैठे और फिसल जाए ! मैं विरजन को अपने घर ले जाती, वहां अच्छे-अच्छे पकवान बनाती और खिलाती, उत्तम पलंग पर सुलाती और भली-भॉँति उसकी सेवा करती।
यह इच्छा वर्षों तक हृदय में चुटकियाँ लेती रही।
किन्तु उसी घरौंदे की भाँति यह घर भी ढह गया और आशाएँ निराशा में परिवर्तित हो गयी।
कुछ काल और बीता, जीवन-काल का उदय हुआ।
विरजन ने उसके चित्त पर प्रतापचन्द्र का चित्त खींचना आरम्भ किया।
उन दिनों इस चर्चा के अतिरिक्त उसे कोई बात अच्छी न लगती थी।
निदान उसके हृदय में प्रतापचन्द्र की चेरी बनने की इच्छा उत्पन्न हुई।
पड़े-पड़े हृदय से बातें किया करती।
रात्र में जागरण करके मन का मोदक खाती।
इन विचारों से चित्त पर एक उन्माद-सा छा जाता, किन्तु प्रतापचन्द्र इसी बीच में गुप्त हो गये और उसी मिट्टी के घरौंदे की भाँति ये हवाई किले ढह गये।
आशा के स्थान पर हृदय में शोक रह गया।
अब निराशा ने उसक हृदय में आशा ही शेष न रखा।
वह देवताओं की उपासना करने लगी, व्रत रखने लगी कि प्रतापचन्द्र पर समय की कुदृष्टि न पड़ने पाये।
इस प्रकार अपने जीवन के कई वर्ष उसने तपस्विनी बनकर व्यतीत किये।
कल्पित प्रेम के उल्लास मे चूर होती।
किन्तु आज तपस्विनी का व्रत टूट गया।
मन में नूतन अभिलाषाओं ने सिर उठाया।
दस वर्ष की तपस्या एक क्षण में भंग हो गयी।
क्या यह इच्छा भी उसी मिट्टी के घरौंदे की भाँति पददलित हो जाएगी? 
आज जब से माधवी ने बालाजी की आरती उतारी है,उसके आँसू नहीं रुके।
सारा दिन बीत गया।
एक-एक करके तार निकलने लगे।
सूर्य थककर छिप गय और पक्षीगण घोसलों में विश्राम करने लगे, किन्तु माधवी के नेत्र नहीं थके।
वह सोचती है कि हाय! क्या मैं इसी प्रकार रोने के लिए बनायी गई हूँ? मैं कभी हँसी भी थी जिसके कारण इतना रोती हूँ? हाय! रोते-रोते आधी आयु बीत गयी, क्या शेष भी इसी प्रकार बीतेगी? क्या मेरे जीवन में एक दिन भी ऐसा न आयेगा, जिसे स्मरण करके सन्तोष हो कि मैंने भी कभी सुदिन देखे थे? आज के पहले माधवी कभी ऐसे नैराश्य-पीड़ित और छिन्नहृदया नहीं हुई थी।
वह अपने कल्पित पेम मे निमग्न थी।
आज उसके हृदय में नवीन अभिलाषाएँ उत्पन्न हुई है।
अश्रु उन्हीं के प्रेरित है।
जो हृदय सोलह वर्ष तक आशाओं का आवास रहा हो, वही इस समय माधवी की भावनाओं का अनुमान कर सकता है।
सुवामा के हृदय मे नवीन इच्छाओं ने सिर उठाया है।
जब तक बालजी को न देखा था, तब तक उसकी सबसे बड़ी अभिलाषा यह थी कि वह उन्हें आँखें भर कर देखती और हृदय-शीतल कर लेती।
आज जब आँखें भर देख लिया तो कुछ और देखने की अच्छा उत्पन्न हुई।
शोक ! वह इच्छा उत्पन्न हुई माधवी के घरौंदे की भाँति मिट्टी में मिल जाने क लिए।
आज सुवामा, विरजन और बालाजी में सांयकाल तक बातें होती रही।
बालाजी ने अपने अनुभवों का वर्णन किया।
सुवामा ने अपनी राम कहानी सुनायी और विरजन ने कहा थोड़ा, किन्तु सुना बहुत।
मुंशी संजीवनलाल के सन्यास का समाचार पाकर दोनों रोयीं।
जब दीपक जलने का समयआ पहुँचा, तो बालाजी गंगा की ओर संध्या करने चले और सुवामा भोजन बनाने बैठी।
आज बहुत दिनों के पश्चात सुवामा मन लगाकर भोजन बना रही थी।
दोनों बात करने लगीं।
सुवामा-बेटी! मेरी यह हार्दिक अभिलाषा थी कि मेरा लड़का संसार में प्रतिष्ठित हो और ईश्वर ने मेरी लालसा पूरी कर दी।
प्रताप ने पिता और कुल का नाम उज्ज्वल कर दिया।
आज जब प्रात:काल मेरे स्वामीजी की जय सुनायी जा रही थी तो मेरा हृदय उमड़-उमड़ आया था।
मैं केवल इतना चाहती हूँ कि वे यह वैराग्य त्याग दें।
देश का उपकार करने से मैं उन्हें नहीं राकती।
मैंने तो देवीजी से यही वरदान माँगा था, परन्तु उन्हें संन्यासी के वेश में देखकर मेरा हृदय विदीर्ण हुआ जाता है।
विरजन सुवामा का अभिप्राय समझ गयी।
बोली-चाची! यह बात तो मेरे चित्त में पहिले ही से जमी हुई है।
अवसर पाते ही अवश्य छेडूँगी।
सुवामा-अवसर तो कदाचित ही मिले।
इसका कौन ठिकान? अभी जी में आये, कहीं चल दें।
सुनती हूँ सोटा हाथ में लिये अकेले वनों में घूमते है।
मुझसे अब बेचारी माधवी की दशा नहीं देखी जाती।
उसे देखती हूँ तो जैसे कोई मेरे हृदय को मसोसने लगता है।
मैंने बहुतेरी स्त्रीयाँ देखीं और अनेक का वृत्तान्त पुस्तकों में पढ़ा ; किन्तु ऐसा प्रेम कहीं नहीं देखा।
बेचारी ने आधी आयु रो-रोकर काट दी और कभी मुख न मैला किया।
मैंने कभी उसे रोते नहीं देखा ; परन्तु रोने वाले नेत्र और हँसने वाले मुख छिपे नहीं रहते।
मुझे ऐसी ही पुत्रवधू की लालसा थी, सो भी ईश्वर ने पूर्ण कर दी।
तुमसे सत्य कहती हूँ, मैं उसे पुत्रवधू समझती हूँ।
आज से नहीं, वर्षों से।
वृजरानी- आज उसे सारे दिन रोते ही बीता।
बहुत उदास दिखायी देती है।
सुवामा- तो आज ही इसकी चर्चा छेड़ो।
ऐसा न हो कि कल किसी ओर प्रस्थान कर दे, तो फिर एक युग प्रतीक्षा करनी पड़े।
वृजरानी- (सोचकर) चर्चा करने को तो मैं करुँ, किन्तु माधवी स्वयं जिस उत्तमता के साथ यह कार्य कर सकती है, कोई दूसरा नहीं कर सकता।
सुवामा- वह बेचारी मुख से क्या कहेगी?
वृजरानी- उसके नेत्र सारी कथा कह देंगे? 
सुवामा- लल्लू अपने मन में क्या कहंगे?
वृजरानी- कहेंगे क्या ? यह तुम्हारा भ्रम है जो तुम उसे कुँवारी समझ रही हो।
वह प्रतापचन्द्र की पत्नी बन चुकी।
ईश्वर के यहाँ उसका विवाह उनसे हो चुका यदि ऐसा न होता तो क्या जगत् में पुरुष न थे? माधवी जैसी स्त्री को कौन नेत्रों में न स्थान देगा? उसने अपना आधा यौवन व्यर्थ रो-रोकर बिताया है।
उसने आज तक ध्यान में भी किसी अन्य पुरुष को स्थान नहीं दिया।
बारह वर्ष से तपस्विनी का जीवन व्यतीत कर रही है।
वह पलंग पर नहीं सोयी।
कोई रंगीन वस्त्र नहीं पहना।
केश तक नहीं गुँथाये।
क्या इन व्यवहारों से नहीं सिद्व होता कि माधवी का विवाह हो चुका? हृदय का मिलाप सच्चा विवाह है।
सिन्दूर का टीका, ग्रन्थि-बन्धन और भाँवर- ये सब संसार के ढकोसले है।
सुवामा- अच्छा, जैसा उचित समझो करो।
मैं केवल जग-हँसाई से डरती हूँ।
रात को नौ बजे थे।
आकाश पर तारे छिटके हुए थे।
माधवी वाटिका में अकेली किन्तु अति दूर हैं।
क्या कोई वहाँ तक पहुँच सकता है? क्या मेरी आशाएँ भी उन्ही नक्षत्रों की भाँति है? इतने में विरजन ने उसका हाथ पकड़कर हिलाया।
माधवी चौंक पड़ी।
विरजन-अँधेरे में बैठी क्या कर रही है? 
माधवी- कुछ नहीं, तो तारों को देख रही हूँ।
वे कैसे सुहावने लगते हैं, किन्तु मिल नहीं सकते।
विरजन के कलेजे मे बर्छी-सी लग गयी।
धीरज धरकर बोली- यह तारे गिनने का समय नहीं है।
जिस अतिथि के लिए आज भोर से ही फूली नहीं समाती थी, क्या इसी प्रकार उसकी अतिथि-सेवा करेगी? 
माधवी- मैं ऐसे अतिथि की सेवा के योग्य कब हूँ?
विरजन- अच्छा, यहाँ से उठो तो मैं अतिथि-सेवा की रीति बताऊँ।
दोनों भीतर आयीं।
सुवामा भोजन बना चुकी थी।
बालाजी को माता के हाथ की रसोई बहुत दिनों में प्राप्त हुई।
उन्होंने बड़े प्रेम से भोजन किया।
सुवामा खिलाती जाती थी और रोती जाती थी।
बालाजी खा पीकर लेटे, तो विरजन ने माधवी से कहा- अब यहाँ कोने में मुख बाँधकर क्यों बैठी हो? 
माधवी- कुछ दो तो खाके सो रहूँ, अब यही जी चाहता है।
विरजन- माधवी! ऐसी निराश न हो।
क्या इतने दिनों का व्रत एक दिन में भंग कर देगी? 
माधवी उठी, परन्तु उसका मन बैठा जाता था।
जैसे मेघों की काली-काली घटाएँ उठती है और ऐसा प्रतीत होता है कि अब जल-थल एक हो जाएगा, परन्तु अचानक पछवा वायु चलने के कारण सारी घटा काई की भाँति फट जाती है, उसी प्रकार इस समय माधवी की गति हो रही है।
वह शुभ दिन देखने की लालसा उसके मन में बहुत दिनों से थी।
कभी वह दिन भी आयेगा जब कि मैं उसके दर्शन पाऊँगी? और उनकी अमृत-वाणी से श्रवण तृप्त करुँगी।
इस दिन के लिए उसने मान्याएँ कैसी मानी थी? इस दिन के ध्यान से ही उसका हृदय कैसा खिला उठता था!
आज भोर ही से माधवी बहुत प्रसन्न थी।
उसने बड़े उत्साह से फूलों का हार गूँथा था।
सैकड़ों काँटे हाथ में चुभा लिये।
उन्मत्त की भाँति गिर-गिर पड़ती थी।
यह सब हर्ष और उमंग इसीलिए तो था कि आज वह शुभ दिन आ गया।
आज वह दिन आ गया जिसकी ओर चिरकाल से आँखे लगी हुई थीं।
वह समय भी अब स्मरण नहीं, जब यह अभिलाषा मन में नहीं, जब यह अभिलाषा मन में न रही हो।
परन्तु इस समय माधवी के हृदय की वह गाते नहीं है।
आनन्द की भी सीमा होती है।
कदाचित् वह माधवी के आनन्द की सीमा थी, जब वह वाटिका में झूम-झूमकर फूलों से आँचल भर रही थी।
जिसने कभी सुख का स्वाद ही न चखा हो, उसके लिए इतना ही आनन्द बहुत है।
वह बेचारी इससे अधिक आनन्द का भार नहीं सँभाल सकती।
जिन अधरों पर कभी हँसी आती ही नहीं, उनकी मुस्कान ही हँसी है।
तुम ऐसों से अधिक हँसी की आशा क्यों करते हो? माधवी बालाजी की ओर परन्तु इस प्रकार इस प्रकार नहीं जैसे एक नवेली बहू आशाओं से भरी हुई श्रृंगार किये अपने पति के पास जाती है।
वही घर था जिसे वह अपने देवता का मन्दिर समझती थी।
जब वह मन्दिर शून्य था, तब वह आ-आकर आँसुओं के पुष्प चढ़ाती थी।
आज जब देवता ने वास किया है, तो वह क्यों इस प्रकार मचल-मचल कर आ रही है? 
रात्रि भली-भाँति आर्द्र हो चुकी थी।
सड़क पर घंटों के शब्द सुनायी दे रहे थे।
माधवी दबे पाँव बालाजी के कमरे के द्वार तक गयी।
उसका हृदय धड़क रहा था।
भीतर जाने का साहस न हुआ, मानो किसी ने पैर पकड़ लिए।
उल्टे पाँव फिर आयी और पृथ्वी पर बैठकर रोने लगी।
उसके चित्त ने कहा- माधवी! यह बड़ी लज्जा की बात है।
बालाजी की चेरी सही, माना कि तुझे उनसे प्रेम है ; किन्तु तू उसकी स्त्री नहीं है।
तुझे इस समय उनक गृह में रहना उचित नहीं है।
तेरा प्रेम तुझे उनकी पत्नी नहीं बना सकता।
प्रेम और वस्तु है और सोहाग और वस्तु है।
प्रेम चित की प्रवृत्ति है और ब्याह एक पवित्र धर्म है।
तब माधवी को एक विवाह का स्मरण हो आया।
वर ने भरी सभा मे पत्नी की बाँह पकड़ी थी और कहा था कि इस स्त्री को मैं अपने गृह की स्वामिनी और अपने मन की देवी समझता रहूँगा।
इस सभा के लोग, आकाश, अग्नि और देवता इसके साक्षी रहे।
हा! ये कैसे शुभ शब्द है।
मुझे कभी ऐसे शब्द सुनने का मौका प्राप्त न हुआ! मैं न अग्नि को अपना साक्षी बना सकती हूँ, न देवताओं को और न आकाश ही को; परन्तु है अग्नि! है आकाश के तारो! और हे देवलोक-वासियों! तुम साक्षी रहना कि माधवी ने बालाजी की पवित्र मूर्ति को हृदय में स्थान दिया, किन्तु किसी निकृष्ट विचार को हृदय में न आने दिया।
यदि मैंने घर के भीतर पैर रखा हो तो है अग्नि! तुम मुझे अभी जलाकर भस्म कर दो।
हे आकाश! यदि तुमने अपने अनेक नेत्रों से मुझे गृह में जाते देखा, तो इसी क्षण मेरे ऊपर इन्द्र का वज्र गिरा दो।
माधवी कुछ काल तक इसी विचार मे मग्न बैठी रही।
अचानक उसके कान में भक-भक की ध्वनि आयीय।
उसने चौंककर देखा तो बालाजी का कमरा अधिक प्रकाशित हो गया था और प्रकाश खिड़कियों से बाहर निकलकर आँगन में फैल रहा था।
माधवी के पाँव तले से मिट्टी निकल गयी।
ध्यान आया कि मेज पर लैम्प भभक उठा।
वायु की भाँति वह बालाजी के कमरे में घुसी।
देखा तो लैम्प फटक पृथ्वी पर गिर पड़ा है और भूतल के बिछावन में तेल फैल जाने के कारण आग लग गयी है।
दूसरे किनारे पर बालाजी सुख से सो रहे थे।
अभी तक उनकी निद्रा न खुली थी।
उन्होंने कालीन समेटकर एक कोने में रख दिया था।
विद्युत की भाँति लपककर माधवी ने वह कालीन उठा लिया और भभकती हुई ज्वाला के ऊपर गिरा दिया।
धमाके का शब्द हुआ तो बालाजी ने चौंककर आँखें खोली।
घर मे धुआँ भरा था और चतुर्दिक तेल की दुर्गन्ध फैली हुई थी।
इसका कारण वह समझ गये।
बोले- कुशल हुआ, नहीं तो कमरे में आग लग गयी थी।
माधवी - जी हाँ! यह लैम्प गिर पड़ा था।
बालाजी - तुम बड़े अवसर से आ पहुँची।
माधवी - मैं यहीं बाहर बैठी हुई थी।
बालाजी – तुमको बड़ा कष्ट हुआ।
अब जाकर शयन करो।
रात बहुत हा गयी है।
माधवी – चली जाऊँगी।
शयन तो नित्य ही करना है।
यअ अवसर न जाने फिर कब आये? 
माधवी की बातों से अपूर्व करुणा भरी थी।
बालाजी ने उसकी ओर ध्यान-पूर्वक देखा।
जब उन्होंने पहिले माधवी को देखा था,उसक समय वह एक खिलती हुई कली थी और आज वह एक मुरझाया हुआ पुष्प है।
न मुख पर सौन्दर्य था, न नेत्रों में आनन्द की झलक, न माँग में सोहाग का संचार था, न माथे पर सिंदूर का टीका।
शरीर में आभूषाणों का चिन्ह भी न था।
बालाजी ने अनुमान से जाना कि विधाता से जान कि विधाता ने ठीक तरुणावस्था में इस दुखिया का सोहाग हरण किया है।
परम उदास होकर बोले-क्यों माधवी! तुम्हारा तो विवाह हो गया है न? 
माधवी के कलेज मे कटारी चुभ गयी।
सजल नेत्र होकर बोली- हाँ, हो गया है।
बालाजी- और तुम्हार पति? 
माधवी- उन्हें मेरी कुछ सुध ही नहीं।
उनका विवाह मुझसे नहीं हुआ।
बालाजी विस्मित होकर बोले- तुम्हारा पति करता क्या है? 
माधवी- देश की सेवा।
बालाजी की आँखों के सामने से एक पर्दा सा हट गया।
वे माधवी का मनोरथ जान गये और बोले- माधवी इस विवाह को कितने दिन हुए? 
बालाजी के नेत्र सजल हो गये और मुख पर जातीयता के मद का उन्माद– सा छा गया।
भारत माता! आज इस पतितावस्था में भी तुम्हारे अंक में ऐसी-ऐसी देवियाँ खेल रही हैं, जो एक भावना पर अपने यौवन और जीवन की आशाऍं समर्पण कर सकती है।
बोले- ऐसे पति को तुम त्याग क्यों नहीं देती? 
माधवी ने बालाजी की ओर अभिमान से देखा और कहा- स्वामी जी! आप अपने मुख से ऐसे कहें! मैं आर्य-बाला हूँ।
मैंने गान्धारी और सावित्री के कुल में जन्म लिया है।
जिसे एक बार मन में अपना पति मान ाचुकी उसे नहीं त्याग सकती।
यदि मेरी आयु इसी प्रकार रोते-रोते कट जाय, तो भी अपने पति की ओर से मुझे कुछ भी खेद न होगा।
जब तक मेरे शरीर मे प्राण रहेगा मैं ईश्वर से उनक हित चाहती रहूँगी।
मेरे लिए यही क्या कमक है, जो ऐसे महात्मा के प्रेम ने मेरे हृदय में निवास किया है? मैं इसी का अपना सौभाग्य समझती हूँ।
मैंने एक बार अपने स्वामी को दूर से देखा था।
वह चित्र एक क्षण के लिए भी आँखों से नही उतरा।
जब कभी मैं बीमार हुई हूँ, तो उसी चित्र ने मेरी शुश्रुषा की है।
जब कभी मैंने वियोेग के आँसू बहाये हैं, तो उसी चित्र ने मुझे सान्त्वना दी है।
उस चित्र वाले पति को मै।
कैसे त्याग दूँ? मैं उसकी हूँ और सदैव उसी का रहूँगी।
मेरा हृदय और मेरे प्राण सब उनकी भेंट हो चुके हैं।
यदि वे कहें तो आज मैं अग्नि के अंक मंे ऐसे हर्षपूर्वक जा बैठूँ जैसे फूलों की शैय्या पर।
यदि मेरे प्राण उनके किसी काम आयें तो मैं उसे ऐसी प्रसन्नता से दे दूँ जैसे कोई उपसाक अपने इष्टदेव को फूल चढ़ाता हो।
माधवी का मुखमण्डल प्रेम-ज्योति से अरुणा हो रहा था।
बालाजी ने सब कुछ सुना और चुप हो गये।
सोचने लगे- यह स्त्री है ; जिसने केवल मेरे ध्यान पर अपना जीवन समर्पण कर दिया है।
इस विचार से बालाजी के नेत्र अश्रुपूर्ण हो गये।
जिस प्रेम ने एक स्त्री का जीवन जलाकर भस्म कर दिया हो उसके लिए एक मनुष्य के घैर्य को जला डालना कोई बात नहीं! प्रेम के सामने धैर्य कोई वस्तु नहीं है।
वह बोले- माधवी तुम जैसी देवियाँ भारत की गौरव है।
मैं बड़ा भाग्यवान हूँ कि तुम्हारे प्रेम-जैसी अनमोल वस्तु इस प्रकार मेरे हाथ आ रही है।
यदि तुमने मेरे लिए योगिनी बनना स्वीकार किया है तो मैं भी तुम्हारे लिए इस सन्यास और वैराग्य का त्याग कर सकता हूँ।
जिसके लिए तुमने अपने को मिटा दिया है।
, वह तुम्हारे लिए बड़ा-से-बड़ा बलिदान करने से भी नहीं हिचकिचायेगा।
माधवी इसके लिए पहले ही से प्रस्तुत थी, तुरन्त बोली- स्वामीजी! मैं परम अबला और बुद्विहीन सत्री हूँ।
परन्तु मैं आपको विश्वास दिलाती हूँ कि निज विलास का ध्यान आज तक एक पल के लिए भी मेरे मन मे नही आया।
यदि आपने यह विचार किया कि मेर प्रेम का उद्देश्य केवल यह क आपके चरणों में सांसारिक बन्धनों की बेड़ियाँ डाल दूँ, तो (हाथ जोड़कर) आपने इसका तत्व नहीं समझा।
मेरे प्रेम का उद्देश्य वही था, जो आज मुझे प्राप्त हो गया।
आज का दिन मेरे जीवन का सबसे शुभ दिन है।
आज में अपने प्राणनाथ के सम्मुख खड़ी हूँ और अपने कानों से उनकी अमृतमयी वाणी सुन रही हूँ।
स्वामीजी! मुझे आशा न थी कि इस जीवन में मुझे यह दिन देखने का सौभाग्य होगा।
यदि मेरे पास संसार का राज्य होता तो मैं इसी आनन्द से उसे आपके चरणों में समर्पण कर देती।
मैं हाथ जोड़कर आपसे प्रार्थना करती हूँ कि मुझे अब इन चरणों से अलग न कीजियेगा।
मै।
सन्यास ले लूंगी और आपके संग रहूंगी।
वैरागिनी बनूंगी, भभूति रमाऊंगी; परन्त् आपका संग न छोडूंगी।
प्राणनाथ! मैंने बहुत दु:ख सहे हैं, अब यह जलन नहीं सकी जाती।
यह कहते-कहते माधवी का कंठ रुँध गया और आँखों से प्रेम की धारा बहने लगी।
उससे वहाँ न बैठा गया।
उठकर प्रणाम किया और विरजन के पास आकर बैठ गयी।
वृजरानी ने उसे गले लगा लिया और पूछा– क्या बातचीत हुई? 
माधवी- जो तुम चाहती थीं।
वृजरानी- सच, क्या बोले? 
माधवी- यह न बताऊंगी।
वृजरानी को मानो पड़ा हुआ धन मिल गया।
बोली- ईश्वर ने बहुत दिनों में मेरा मनारेथ पूरा किया।
मे अपने यहाँ से विवाह करूंगी।
माधवी नैराश्य भाव से मुस्करायी।
विरजन ने कम्पित स्वर से कहा- हमको भूल तो न जायेगी? उसकी आँखों से आँसू बहने लगे।
फिर वह स्वर सँभालकर बोली- हमसे तू बिछुड़ जायेगी।
माधवी- मैं तुम्हें छोड़कर कहीं न जाऊंगी।
विरजन- चल; बातें ने बना।
माधवी- देख लेना।
विरजन- देखा है।
जोड़ा कैसा पहनेगी? 
माधवी- उज्ज्वल, जैसे बगुले का पर।
विरजन- सोहाग का जोड़ा केसरिया रंग का होता है।
माधवी- मेरा श्वेत रहेगा।
विरजन- तुझे चन्द्रहार बहुत भाता था।
मैं अपना दे दूंगी।
माधवी-हार के स्थान पर कंठी दे देना।
विरजन- कैसी बातें कर रही हैं?
माधवी- अपने श्रृंगार की!
विरजन- तेरी बातें समझ में नहीं आती।
तू इस समय इतनी उदास क्यों है? तूने इस रत्न के लिए कैसी-कैसी तपस्याएँ की, कैसा-कैसा योग साधा, कैसे-कैसे व्रत किये और तुझे जब वह रत्न मिल गया तो हर्षित नहीं देख पड़ती! 
माधवी- तुम विवाह की बातीचीत करती हो इससे मुझे दु:ख होता है।
विरजन- यह तो प्रसन्न होने की बात है।
माधवी- बहिन! मेरे भाग्य में प्रसन्नता लिखी ही नहीं! जो पक्षी बादलों में घोंसला बनाना चाहता है वह सर्वदा डालियों पर रहता है।
मैंने निर्णय कर लिया है कि जीवन की यह शेष समय इसी प्रकार प्रेम का सपना देखने में काट दूंगी।

प्रात:काल मुं. गुलाबाजखां ने नमाज पढ़ी, कपड़े पहने और महरी से किराये की गाड़ी लाने को कहा।
शीरी बेगम ने पूछा—आज सबेरे-सबेरे कहां जाने का इरादा है?
गुल—जरा छोटे साहब को सलाम करने जाना है।
शीरीं—तो पैदल क्यों नही चले जाते? कौन बड़ी दूर है।
गुल—जो बात तुम्हारी समझ मे न आये, उसमें जबान न खोला करो।
शीरीं—पूछती तो हूं पैदल चले जाने मे क्या हरज है? गाड़ीवाला एक रूपये से कम न लेगा।
गुल—(हंसकर) हुक्काम किराया नही देते।
उसकी हिम्मत है कि मुझसे किराया मांगे! चालान करवा दूं।
शीरीं—तुम तो हाकिम भी नही हो, तुम्हें वह क्यों ले जाने लगा!
गुल—हाकिम कैसे नही हूं? हाकिम के क्या सींग-पूंछ होती है, जो मेरे नही है? हाकिम को दोस्त हाकिम से कम रोब नही रखता।
अहमक नही हूं कि सौ काम छोड़कर हुक्काम की सलामी बजाया करती हूं।
यही इसी की बरकत है कि पुलिस माल दीवानी के अहलकार मुझे झुक-झुककर सलाम करते है, थानेदार ने कल जो सौगात भेजी थी, वह किसलिए? मै उनका दामाद तो नही हूं।
सब मुझसे डरते है।
इतनेमे महरी एक तांगा लाई।
खां साहब नेफौरन साफा बांधा और चले।
शीरी ने कहा—अरे, तो पान तो खाते जाओं!
गुल—हां, लाओं हाथ मे मेहदीं भी लगा दो।
अरी नेकबख्त, हुक्काम के सामने पान खाकर जाना बेअदबी है।
शीरीं—आओगे कब तक? खाना तोयही खाओगें!
गुल—तुम मेरे खाने की फ्रिक न करना, शायद कुअरसाहब के यहां चला जाऊ।
कोई मुझे पूछे तो कहला देना, बड़े साहब से मिलने गये है।
खां साहब आकर तांगे पर बैठे।
तांगेवाले ने पूछा—हुजूर, कहां चलू?
गुल—छोटे साहब के बंगले पर।
सरकारी काम से जाना है।
तांगे—हुजूर को वहां कितनी देर लगेगी?
गुल—यह मै कैसे बता दू, यह तो हो नही सकता कि साहब मुझसे बार-बार बैठने को कहे और मै उठकर चला आऊं।
सरकारी काम है, न जाने कितनी देर लगे।
बड़े अच्छे आदमी है बचारे।
मजाल नही कि जो बात कह दूं, उससे इनकार कर दे।
आदमी को गरूर न करना चाहिए।
गरूर करना शैतान का काम है।
मगर कई थानेदारों से जवाब तलब करचुका हूं।
जिसको देखा कि रिआया को ईजा पहुचाता है, उसके पीछे पड़ जाता हूं।
तांगे—हुजूर पुलिस बड़ा अधेर करती है।
जब देखो बेगार कभी आधी रत को बुला भेजा, कभी फजिर को।
मरे जाते है हुजूर।
उस पर हर मोड़ पर सिपाहियों को पैसे चाहिए।
न दे, तो झूठा चालान कर दें।
गुल—सब जानता हूं जी, अपनी झोपड़ी मे बैठा सारी दुनिया की सेर किया करता हूं।
वही बैठे-बैठे बदमाशों की खबर लिया करता हूं।
देखो, तांगे को बंगले के भीतर न लेजाना।
बाहर फाटक पर रोक देना।
तांगे—अच्छा हुजूर।
अच्छा, अब देखिये वह सिपाह मोड़ पर खड़ा है।
पैसे के लिए हाथ फैलायेगा।
न दूं तो ललकारेगा।
मगर आज कसम कुरान की, टका-सा जवाब दे दूंगा।
हुजूर बैठै है तो क्या कर सकता है।
गुल—नही, नही, जरा-जरा सी बात पर मै इन छॉटे आदमियों से नही लड़ता।
पैसे दे देना।
मै तो पीछे से बचा की खबर लूंगा।
मुअत्तल न करा दूं तो सही।
दूबदू गाली-गलौजकरना, इन छोटे आदमियों के मुंह लगना मेरी आदत नही।
तांगेवाले को भी यह बात पसन्द आई।
मोड़ पर उसने सिपाही को पैसे दे दिए।
तांगा साहब के बंगले पर पहुचां।
खां साहब उतरे, और जिस तरह कोई शिकारी पैर दबा-दबाकर चौकन्नी आंखो से देखता हुआ चलता है, उसी तरह आप बंगले के बरामदे मे जाकर खड़े हो गए।
बैरा बरामदे मे बैठा था।
आपने उसे देखते ही सलाम किया।
बैरा—हुजूर तो अंधेर करते है।
सलाम हमको करना चाहिए और आप पहले ही हाथ उठा देते है।
गुल—अजी इन बातों मे क्या रक्खा है।
खुदा की निगाह मे सब इन्सान बराबर है।
बैरा—हुजूर को अल्लाह सलामत रक्खें, क्या बात कही है ।
हक तो यह है पर आदमी अपने को कितना भूल जाता है! यहां तो छोटे-छोटे अमले भी इंतजार करते रहते है कि यह हाथ उठावें।
साहब को इत्तला कर दूं?
गुल—आराम मे हो तो रहने दो, अभी ऐसी कोई जल्दी नहीं।
बैरा—जी नही हुजूर हाजिरी पर से तो कभी के उठ चुके, कागज-वागज पढते होगें।
गुल—अब इसका तुम्हे अख्तियार है, जैसा मौका हो वैसा करो।
मौका-महल पहचानना तुम्ही लोगो का काम है।
क्या हुआ, तुम्हारी लड़की तो खैरियत से है न?
बैरा—हां हुजूर, अब बहुत मजे मे हे।
जब से हुजूर ने उसके घरवालों को बुलाकर डांट दिया है, तब से किसी ने चूं भी नही किया।
लड़की हुजूर की जान-माल को दुआ देती है।
बैरे ने साहब कोखां साहब की इत्तला की, और एक क्षण मे खां साहब जूते उतार कर साहब के सामने जा खड़े हुए और सलाम करके फर्श पर बैठ गए।
साहब का नाम काटन था।
काटन—ओ!ओ! यह आप क्या करता है, कुर्सी पर बैठिए, कुर्सी पर बैठिए।
काटन—नही, नहीं आप हमारा दोस्त है।
खां—हुजूर चाहे मेरे कोआफताब बना दें, पर मै तो अपनी हकीकत समझता हूं।
बंदा उन लोगों मे नही है जो हुजूर के करम से चार हरफ पढ़कर जमीन पर पावं नही रखते और हुजूर लोगों की बराबरी करने लगते है।
काटन—खां साहब आप बहुत अच्छे आदमी हैं।
हम आत के पांचवे दिन नैनीताल जा रहा है।
वहां से लौटकर आपसे मुलाकात करेगा।
आप तो कई बार नैनीताल गया होगा।
अब तो सब रईस लोग वहां जाता है।
खां साहब नैनीताल क्या, बरेली तक भी न गये थे, पर इस समय कैसे कह देते कि मै वहां कभी नहीं गया।
साहब की नजरों से गिर न जाते! साहब समझते कि यह रईस नही, कोई चरकटा है।
बोले—हां हुजूर कई बार हो आया हूं।
काटन—आप कई बार हो आया है? हम तो पहली दफा जाता है।
सुना बहुत अच्छा शहर है।
?
खां—बहुत बड़ा शहर है हुजूर, मगर कुछ ऐसा बड़ा भी नहीं है।
काटन—आप कहां ठहरता? वहां होटलो मे तो बहुत पैसा लगता है।
खां—मेरी हुजूर न पूछें, कभी कहीं ठहर गया, कभी कहीं ठहर गया।
हुजूर के अकबाल से सभी जगह दोस्त है।
काटन—आप वहां किसी के नाम चिट्ठी दे सकता है कि मेरे ठहरने का बंदोबस्त कर दें।
हम किफाायत से काम करना चाहता है।
आप तो हर साल जाता है, हमारे साथ क्यों नहीं चलता।
खां साहब बड़ी मुश्किल में फंसे।
अब बचाव का कोई उपाय न था।
कहना पड़ा—जैसा हुजूर के साथ ही चला चलूंगा।
मगर मुझे अभी जरा देर है हुजूर।
काटन—ओ कुछ परवाह नहीं, हम आपके लिए एक हफ्ता ठहर सकता है।
अच्छा सलाम।
आज ही आप अपने दोस्त को जगह का इन्तजाम करने को लिख दें।
आज के सातवें दिन हम और आप साथ चलेगा।
हम आपको रेलवे स्टेशन पर मिलेगा।
खां साहब ने सलाम किया, और बाहर निकले।
तांगे वाले से कहा—कुंअर शमशेर सिंह की कोठी पर चलो।
कुं
अर शमशेर सिंह .खानदानी रईस थे।
उन्हें अभी तक अंग्रेजी रहन-सहन की कवा न लगी थी।
दस बजे दिन तक सोना, फिर दोस्तों और मुसाहिबों के साथ गपशप करना, दो बजे खाना खाकर फिर सोना, शाम को चौक की हवा खाना और घर आकर बारह-एक बजे तक किसी परी का मुजरा देखना, यही उनकी दिनचर्या थी।
दुनिया में क्या होता है, इसकी उन्हें कुछ खबर न होती थी।
या हुई भी तो सुनी-सुनाई।
खां साहब उनके दोस्तों में थे।
जिस वक्त खां साहब कोठी में पहुंचे दस बजउ गये थे, कुंअर साहब बाहर निकल आये थे, मित्रगण जमा थे।
खां साहब को देखते ही कुंअर साहब ने पूछा—कहिए खां, साहब, किधर से?
खां साहब—जरा साहब से मिलने गया था।
कई दिन बुला-बुला भेजा, मगर फुर्सत ही न मिलती थीं।
आज उनका आदमी जबर्जस्ती खींच ले गया।
क्या करता, जाना ही पड़ा।
कहां तक बेरूखी करूं।
कुंअर—यार, तुम न जाने अफसरों पर क्या जादू कर देते हो कि जो आता है तुम्हारा दम भरने लगता है।
मुझे वह मन्त्र क्यों नहीं सिखा देते।
खां—मुझे खुद ही नहीं मालूम कि क्यों हुक्काम मुझ पर इतने मेहरबान रहते हैं।
आपकों यकीन न आवेगा, मेरी आवाज सुनते ही कमरे के दरवाजे पर आकर खड़े हो गये और ले जाकर अपनी खास कुर्सी पर बैठा दिया।
कुंअर—अपनी खास कुर्सी पर?
खां—हां साहब, हैरत में आ गया, मगर बैठना ही पड़ा।
फिर सिगार मंगवाया, इलाइच, मेवे, चाय सभी कुछ आ गए।
यों कहिए कि खासी दावत हो गई।
यह मेहमानदारी देखकर मैं दंग रह गया।
कुंअर—तो वह सब दोस्ती भी करना जानते हैं।
खां—अजी दूसरा क्या खां के दोस्ती करेगा।
अब हद हो गई कि मुझे अपने साथ नैनीताल चलने को मजबूर किया।
कुंअर—सच!
खां—कसम कुरान की।
हैरान था कि क्या जबाब दूँ।
मगर जब देखा कि किसी तरह नहीं मानते, तो वादा करना ही पड़ा।
आज ही के दिन कूच है।
कुंअर—क्यों यार, मैं भी चला चलूं तो क्या हरज हैं?
खां—सुभानअल्लाह, इससे बढ़कर क्या बात होगी।
कुंअर—भई, लोग, तरह-तरह की बातें करते हैं, इससे जाते डर लगता हैं।
आप तो हो आये होंगे?
खां—कई बार हो आया हूं।
हां, इधर कई साल से नहीं गया।
कुंअर—क्यों साहब, पहाड़ों पर चढ़ते-चढ़ते दम फूल जाता होगा?
राधाकान्त व्यास बोले—धर्मावतार, चढ़ने को तो किसी तरह चढ़ भी जाइए पर पहाड़ों का पानी ऐसा खराब होता है कि एक बार लग गया तो प्राण ही लेकर छोड़ता है।
बदरीनाथ की यात्रा करने जितने यात्री जाते हैं, उनमें बहुत कम जीते लौटते हैं और संग्रहणी तो प्राय: सभी को ही जाती हे।
कुंअर—हां, सूना तो हमने भी है कि पहाड़ों का पानी बहुत लगता है।
लाला सुखदयाल ने हामी भरी—गोसाई जी ने भी तो पहाड़ के पानी की निन्दा की है—
लागत अति पहाड़ का पानी।
बड़ दुख होत न जाई बखानी।
।
खां—तो यह इतने अंग्रेज वहां क्यों जाते है साहब? ये लोग अपने वक्त के लुकमान है।
इनका कोई काम मसलहत से खाली नहीं होता? पहाड़ों की सैर से कोई फायदा न होता तो क्यो जातें, जरा यह तो साचिए।
व्यास—यही सोच-सोचकर तो हमारे रईस अपना सर्वनाश कर रहे है।
उनकी देखी-देखी धन का नाश, धर्म का नाश, बल का नाश होता चला जाता है, फिर भी हमारी आंखें नहीं खूलतीं।
लाला—मेरे पिता जी एक बार किसी अंग्रेज के साथ पहाड़ पर गये।
वहां से लौटे तो मुझे नसीहत की कि खबरदार, कभी पहाड़ पर न जाना।
आखिर कोई बात देखी होगी, जमी तो यह नसीहत की।
वाजिद—हुजूर, खां साहब जाते हैं जाने दीजिए, आपको मैं जाने की सलाह न दूंगा।
जरा सोचिए, कोसों की चढ़ाई, फिर रास्ता इतना खतरनाक कि खुदा की पनाह! जरा-सी पगड़डी और दोनों तरफ कोसों का खड्ड।
नीचे देखा ओर थरथरा कर आदमी गिर पड़ा और जो कहीं पत्थरों में आग लग गई, तो चलिए वारा-न्यारा हो गया।
जल-भुन के कबाब हो गये।
खां—और जो लाखों आदमी पहाड़ पर रहते हैं?
वाजिद—उनकी ओर बात है भाई साहब।
खां—और बात कैसी? क्या वे आदमी नहीं हैं?
वाजिद—लाखों आदमी दिन-भर हल जोतते हैं, फावड़े चलाते हैं, लकड़ी फाड़ते हैं, आप करेंगे? है आपमें इतनी दम? हुजूर उस चढ़ाई पर चढ़ सकते हैं?
खां—क्यों नहीं टट्टुओं पर जाएंगे।
वाजिद—टट्टुओं पर छ:कोस की चढ़ाई! होश की दवा कीजिए।
कुंअर—टट्टुओं पर! मई हमसे न जाया जायगा।
कहीं टट्टू भड़के तो कहीं के न रहे।
लाला—गिरे तो हड्डियां तक न मिले!
व्यास—प्राण तक चूर-चूर हो जाय।
वाजिद—खुदाबंद, एक जरा—सी ऊंचाई पर से आदमी देखता हैं, तो कांपने लगता है, न कि पहाड़ की चढ़ाई।
कुंआर—वहां सड़कों पर इधर-उधर ईंट या पत्थर की मुंडेर नहीं बनी हुई हैं?
वाजिद—खुदाबंद, मंजिलों के रास्तें में मुंडेर कैसी!
कुंअर—आदमी का काम तो नहीं है।
लाला—सुना वहां घेघा निकल आता है।
कुंअर—अरे भई यह बुरा रोग है।
तब मै वहां जाने का नाम भी न लूंगा।
खां—आप लाल साहब से पूछें कि साहब लोग जो वहां रहते हैं, उनको घेघा क्यों नहीं हो जाता? 
लाला—वह लोग ब्रांडी पीते है।
हम और आप उनकी बराबरी कर सकते हैं भला।
फिर उनका अकबाल!
वाजिद—मुझे तो यकीन नहीं आता कि खां साहब कभी नैनीताल गये हों।
इस वक्त डींग मार रहे है।
क्यों साहब, आप कितने दिन वहां रहे?
खां—कोई चार बरस तक रहा था।
वाजिद—आप वहां किस मुहल्ले में रहते थे?
खां—(गड़बड़ा कर) जी—मैं।
वाजिद—अखिर आप चार बरस कहां रहे?
खां—देखिए याद आ जाय तो कहूं।
वाजिद—जाइए भी।
नैनीताल की सूरत तक तो देखी नहीं, गप हांक दी कि वहां चार बरस तक रहे!
खां—अच्छा साहब, आप ही का कहना सही।
मैं कभी नैनीताल नहीं गया।
बस, अब तो आप खुश हुए।
कुंअर—आखिर आप क्यों नहीं बताते कि नैनीताल में आप कहां ठहरे थे।
वाजिद—कभ्री गए हों, तब न बताएं।
खां—कह तो दिया कि मैं नहीं गया, चलिए छुट्टी हुई।
अब आप फरमाइए कुंअर साहब, आपको चलना है या नहीं? ये लोग जो कहते हैं सब ठीक है।
वहां घेघा निकल आता है, वहां का पानी इतना खराब है कि .खाना बिल्कुल नहीं हजम होता, वहां हर रोज दस-पांच आदमी खड्ड में गिरा करते है।
अब आप क्या फैसला करते है? वहां जो मजे है वह यहां ख्वाब में भी नहीं मिल सकते।
जिन हुक्काम के दरवाजे पर घंटों खड़े रहने पर भी मुलाकात नहीं होती, उनसे वहां चौबीसों घंटों खड़े रहने पर भी मुलाकात नहीं होती।
उनसे वहां चौबीसों घंटों का साथ रहेगा।
मिसों के साथ झील में सैर करने का मजा अगर मिल सकता है तो वहीं।
अजी सैकड़ों अंग्रेजों से दोस्ती हो जाएगी।
तीन महीने वहां रहकर आप इतना नाम हासिल कर सकते हैं जितना यहां जिन्दगी-भर भी न होगा।
वस, और क्या कहूं।
कुअंर—वहां बड़े-बड़े अंग्रेजों से मुलाकात हो जाएगी?
खां—जनाब, दावतों के मारे आपको दम मारने की मोहलत न मिलेगी।
कुंअर—जी तो चाहता है कि एक बार देख ही आएं।
खां—तो बस तैयारी कीजिए।
सभाजन ने जब देखा कि कुंअर साहब नैनीताल जाने के लिए तैयार हो गए तो सब के सब हां में हां मिलाने लगे।
व्यास—पर्वत-कंदराओं में कभी-कभी योगियों के दर्शन हो जाते है।
लाला—हां साहब, सुना है—दो-दो सौ साल के योगी वहां मिलते है।
जिसकी ओरह एक बार आंख उठाकर देख लिया, उसे चारों पदार्थ मिल गये।
वाजिद—मगर हुजूर चलें, तो इस ठाठ से चलें कि वहां के लोग भी कहें कि लखनऊ के कोई रईस आये है।
लाला—लक्ष्मी हथिनी को जरूर ले चलिए।
वहां कभी किसी ने हाथी की सूरत काहे को देखी होगी।
जब सरकार सवार होकर निकलेंगे और गंगा-जमुनी हौदा चमकेगा तो लोग दंग हो जाएंगे।
व्यास—एक डंका भी हो, तो क्या पूछना।
कुंअर—नहीं साहब, मेरी सलाह डंके की नहीं है।
देश देखकर भेष बनाना चाहिए।
लाला—हां, डंके की सलाह तो मेरी भी नहीं है।
पर हाथी के गले में घंटा जरूर हो।
खां—जब तक वहां किसी दोस्त को तार दे दीजिए कि एक पूरा बंगला ठीक कर रक्खे।
छोटे साहब को भी उसी में ठहरा लेंगे।
कुंअर—वह हमारे साथ क्यों ठहरने लगे।
अफसर है।
खां—उनको लाने का जिम्मा हमारा।
खींच-खींचकर किसी न किसी तरह ले ही आऊंगा।
कुंअर—अगर उनके साथ ठहरने का मौका मिले, तब तो मैं समझूं नैनीताल का जाना पारस हो गया।
ए
क हफ्ता गुजर गया।
सफर की तैयारियां हो गई।
प्रात:काल काटन साहब का खत आया कि आप हमारे यहां आएंगे या मुझसे स्टेशन पर मिलेंगे।
कुंअर साहब ने जवाब लिखबाया कि आप इधर ही आ जाइएगा।
स्टेशन का रास्ता इसी तरफ से है।
मैं तैयार रहूंगा।
यह खत लिखवा कर कुंअर साहब अन्दर गए तो देखा कि उनकी बड़ी साली रामेश्वरी देवी बैठी हुई है।
उन्हें देखकर बोली—क्या आप सचमुच नैनीताल जा रहे है?
कुंअर—जी हां, आज रात की तैयारी है।
रामेश्वरी—अरे! आज ही रात को! यह नहीं हो सकता।
कल बच्चा का मुंडन है।
मैं एक न मानूंगी।
आप ही न होगे तो लोग आकर क्या करेंगे।
कुंअर—तो आपने पहले ही क्यों न कहला दिया, पहले से मालूम होता तो मैं कल जाने का इरादा ही क्यों करता।
रामेश्वरी—तो इसमें लाचारी की कौन-सी बात हैं, कल न सही दो-चार दिन बाद सही।
कुंअर साहब की पत्नी सुशीला देवी बोली—हां, और क्या, दो-चार दिन बाद ही जाना, क्या साइट टली है?
कुंअर—आह! छोटे साहब से वादा कर चुका हूं, वह रात ही को मुझे लेने आएंगे।
आखिर वह अपने दिल में क्या कहेंगे?
रामेश्वरी—ऐसे-ऐसे वादे हुआ ही करते हैं।
छोटे साहब के हाथ कुछ बिक तो गये नहीं हो।
कुंअर—मैं क्या कहूं कि कितना मजबूर हूं! बहुत लज्जित होना पड़ेगा।
रामेश्वरी—तो गया जो कुछ है वह छोटे साहब ही हैं, मैं कुछ नहीं!
कुंअर—आखिर साहब से क्या कहूं, कौन बहाना करूं?
रामेश्वरी—कह दो कि हमारे भतीजे का मुंडन हैं, हम एक सप्ताह तक नहीं चल सकते।
बस, छुट्टी हुई।
कुंअर—(हंसकर) कितना आसान कर दिया है आपने इस समस्या कों ऐसा हो सकता है कहीं।
कहीं मुंह दिखाने लायक न रहूंगा।
सुशीला—कयों, हो सकने को क्या हुआ? तुम उसके गुलाम तो नहीं हो?
कुंअर—तुम लोग बाहर तो निकलती-पैठती नहीं हो, तुम्हें क्या मालूम कि अंग्रेजों के विचार कैसे होते है।
रामेश्वरी—अरे भगवान्! आखिर उसके कोई लड़का-बाला है, या निगोड़ नाठा है।
त्योहार और व्योहार हिन्दू-मुसलमान सबके यहां होते है।
कुंअर—भई हमसे कुछ करते-धरते नहीं बनता।
रामश्वरी—हमने कह दिया, हम जाने नहीं देगे।
अगर तुम चले गये तो मुझे बड़ा रंज होगा।
तुम्हीं लोगों से तो महफिल की शोभा होगी और अपना कौन बैठा हुआ है।
कुंअर—अब तो साहब को लिख भेजने का भी मौका नहीं है।
वह दफ्तर चले गये होंगे।
मेरा सब असबाब बंध चुका है।
नौकरों को पेशगी रूपया दे चुका कि चलने की तैयारी करें।
अब कैसे रूक सकता हूँ!
रामेश्वरी—कुछ भी हो, जाने न पाओंगे।
सुशीला—दो-चार दिन बाद जाने में ऐसी कौन-सी बड़ी हानि हुई जाती हैं? वहां कौन लड्डू धरे हुए है?
कुंअर साहब बड़े धर्म-संकट में पड़े, अगर नहीं जाते तो छोटे साहब से झूठे पड़ते है।
वह अपने दिल में कहेंगें कि अच्छे बेहुदे आदमी के साथ पाला पड़ा।
अगर जाते है तो स्त्री से बिगाड़ होती हैं, साली मुंह फुलाती है।
इसी चक्कर में पड़े हुए बाहर आये तो मियां वाजिद बोले—हुजूर इस वक्त कुछ उदास मालूम होते है।
व्यास—मुद्रा तेजहीन हो गई है।
कुंअर—भई, कुछ न पूछो, बड़े सकंट में हूं।
वाजिद—क्या हुआ हुजूर, कुछ फरमाइए तो?
कुंअर—यह भी एक विचित्र ही देश है।
व्यास—धर्मावतार, प्राचीन काल से यह ऋषियों की तपोभूमि है।
लाला—क्या कहना है, संसार में ऐसा देश दूसरा नहीं।
कुंअर—जी हां, आप जैसे गौखे और किस देश में होंगे।
बुद्धि तो हम लोगों को भी छू नहीं गई।
वाजिद—हुजूर, अक्ल के पीछे तो हम लोग लट्ठ लिए फिरते है।
व्यास—धर्मावतार, कुछ कहते नहीं बनता।
बड़ी हीन दशा है।
कुंअर—नैनीताल जाने को तैयार था।
अब बड़ी साली कहती है कि मेरे बच्चे का मुंडन है, मैं न जाने दूंगी।
चले जाओंगे तो मुझे रंज होगा।
बतलाइए, अब क्या करूं।
ऐसी मूर्खता और कहां देखने में आएगी।
पूछो मुंडन नाई करेगा, नाच-तमाशा देखने वालों की शहर में कमी नहीं, एक मैं न हूंगा न सही, मगर उनको कौन समझाये।
व्यास—दीनबन्धु, नारी-हठ तो लोक प्रसिद्ध ही है।
कुंअर—अब यह सोचिए कि छोटे साहब से क्या बहाना किया जायगा।
वाजिद—बड़ा नाजुक मुआमला आ पड़ा हुजूर।
लाला—हाकिम का नाराज हो जाना बुरा है।
वाजिद—हाकिम मिट्टी का भी हो, फिर भी हाकिम ही है।
कुंअर—मैं तो बड़ी मुसीबत में फंस गया।
लाला—हुजूर, अब बाहर न बैठे।
मेरी तो यही सलाह है।
जो कुछ सिर पर पड़ेगी, हम ओढ़ लेंगे।
वाजिद—अजी, पसीने की जगह खून गिरा देंगे।
नमक खाया है कि दिल्लगी है।
लाला—हां, मुझे भी यही मुनासिब मालूम होता है।
आप लोग कह दीजिए, बीमार हो गए है।
अभी यही बातें हो रही थी कि खिदमतगार ने आकर हांफते हुए कहा—सरकार, कोऊ आया है, तौन सरकार का बुलावत है।
कुंअर—कौन है पूछा नहीं?
खिद.—कोऊ रंगरेज है सरकार, लाला-लाल मुंह हैं, घोड़ा पर सवार है।
कुंअर—कहीं छोटे साहब तो नहीं हैं, भई मैं तो भीतर जाता हूं।
अब आबरू तुम्हारे हाथ है।
कुंअर साहब ने तो भीतर घुसकर दरवाजा बन्द कर लिया।
वाजिदअली ने खिड़की से झांकर देखा, तो छोटे साहब खड़े थे।
हाथ-पांव फूल गये।
अब साहब के सामने कौन जाय? किसी की हिम्मत नहीं पड़ती।
एक दूसरे को ठेल रहा है।
लाला—बढ़ जाओं वाजिदअली।
देखो कया कहते हैं?
वाजिद—आप ही क्यों नहीं चले जाते?
लाला—आदमी ही तो वह भी हैं, कुछ खा तो न जाएगा।
वाजिद—तो चले क्यों नहीं जाते।
काटन साहब दो-तीन मिनट खड़े रहे।
अब यहाँ से कोई न निकला तो बिगड़कर बोले—यहां कौन आदमी है? कुंअर साहब से बोलो, काटन साहब खड़ा है।
मियां वाजिद बौखलाये हुए आगे बढ़े और हाथ बांधकर बोले—खुदावंद, कुंअर साहब ने आज बहुत देर से खाना खाया, तो तबियत कुछ भारी हो गई है।
इस वक्त आराम में हैं, बाहर नहीं आ सकते।
काटन—ओह! तुम यह क्या बोलता है? वह तो हमारे साथ नैनीताल जाने वाला था।
उसने हमको खत लिखा था।
वाजिद—हां, हुजूर, जाने वाले तो थे, पर बीमार हो गये।
काटन—बहुंत रंज हुआ।
वाजिद—हुजूर, इत्तफाक है।
काटन—हमको बहुत अफसोस है।
कुंअर साहब से जाकर बोलो, हम उनको देखना मांगता है।
वाजिद—हुजूर, बाहर नहीं आ सकते।
काटन—कुछ परवाह नहीं, हम अन्दर जाकर देखेंगा।
कुंअर साहब दरवाजे से चिमटे हुए काटन साहब की बातें सुन रहे थे।
नीचे की सांस नीचे थी, ऊपर की ऊपर।
काटन साहब को घोड़े से उतरकर दरवाजे की तरफ आते देखा, तो गिरते-पड़ते दौड़े और सुशीला से बोले—दुष्ट मुझे देखने घर में आ रहा है।
मैं चारपाई पर ले जाता हूं, चटपट लिहाफ निकलवाओं और मुझे ओढ़ा दो।
दस-पांच शीशियां लाकर इस गोलमेज पर रखवा दो।
इतने में वाजिदअली ने द्वार खटखटाकर कहा—महरी, दरवाजा खोल दो, साहब बहादुर कुंअर साहब को देखना चाहते है।
सुशीला ने लिहाफ मांगा, पर गर्मी के दिन थे, जोड़े के कपड़े सन्दूकों में बन्द पड़ें थे।
चटपट सन्दूक खोलकर दो-तीन मोटे-मोटे लिहाफ लाकर कुंअर साहब को ओढा दिये।
फिर आलमारी से कई शीशियां और कई बोतल निकालकर मेज पर चुन दिये और महरी से कहा—जाकर किवाड़ खोल दो, मैं ऊपर चली जाती हूं।
काटन साहब ज्यों ही कमरे में पहुंचे, कुंअर साहब ने लिहाफ से मुंह निकला लिया और कराहते हुए बोले—बड़ा कष्ट है हुजूर।
सारा शरीर फुंका जाता है।
काटन—आप दोपहर तक तो अच्छा था, खां साहब हमसे कहता था कि आप तैयार हैं, कहां दरद है?
कुंअर—हुजूर पेट में बहुंत दर्द हैं।
बस, यही मालूम होता है कि दम निकल जायेगा।
काटन—हम जाकर सिविल सर्जन को भेज देता है।
वह पेट का दर्द अभी अच्छा कर देगा।
आप घबरायें नहीं, सिविल सर्जन हमारा दोस्त है।
काटन चला गया तो कुंअर साहब फिर बाहर आ बैठे।
रोजा बख्शाने गये थे, नमाज गले पड़ी।
अब यह फिक्र पैदा हुई कि सिविल सर्जन को कैसे टाला जाय।
कुंअर—भई, यह तो नई बला गले पड़ी।
वाजिद—कोई जाकर खां साहब को बुला लाओं।
कहना, अभी चलिए ऐसा न हो कि वह देर करें और सिविल सर्जन यहां सिर पर सवार हो जाय।
लाला—सिविल सर्जन की फीस भी बहुत होगी?
कुंअर—अजी तुम्हें फीस की पड़ी है, यहां जान आफत में है।
अगर सौ दो सौ देकर गला छूट जाय तो अपने को भाग्यवान समझूं।
वाजिदअली ने फिटन तैयार कराई और खां साहब के घर पहुंचें देखा ते वह असबाब बंधवा रहे थे।
उनसे सारा किस्सा बयान किया और कहा—अभी चलिए।
आपकों बुलाया है।
खां—मामला बहुत टेढ़ा है।
बड़ी दौड़-धूप करनी पड़ेगी।
कसम खुदा की, तुम सबके सब गर्दन मार देने के लायक हो।
जरा-सी देर के लिए मैं टल क्या गया कि सारा खेल ही बिगाड़ दिया।
वाजिद—खां साहब, हमसे तो उड़िए नहीं।
कुंअर साहब बौखलाये हुए हैं।
दो-चार सौ का वारा-न्यारा है।
चलकर सिविल सर्जन को मना कर दीजिए।
खां—चलो, शायद कोई तरकीब सूझ जाये।
दोनों आदमी सिविल सर्जन की तरफ चले।
वहां मालूम हुआ कि साहब कुंअर साहब के मकान पर गये है।
फौरन फिटन घुमा दी, और कुंअर साहब की कोठी पर पहुंचे।
देखा तो सर्जन साहब एनेमा लिये हुए कुंअर चाहब की चारपाई के सामने बैठे हुए है।
खाँ—मैं तो हुजूर कें बंगले से चला आ रहा हूँ।
कुअर साहब का क्या हाल है?
डाक्टर—पेट मे दर्द है।
अभी पिचकारी लगाने से अच्छा हो जायेगा।
कुंअर—हुजूर, अब दर्द बिल्कुल नहीं है।
मुझे कभी-कभी यह मर्ज हो जाता है और आप ही आप अच्छा हो जाता है।
डाक्टर—ओ, आप डरता है।
डरने की कोई बात नहीं हे।
आप एक मिनट में अच्छा हो जाएगा।
कुंअर—हुजूर, मैं बिल्कुल अच्छा हूं।
अब कोई शिकायत नहीं है।
डाक्टर—डरने की कोई बात नहीं, यह सब आदमी यहां से हट जाय, हम एक मिनट में अच्छा कर देगा।
खां साहब ने डाक्टर से काम में कहा—हुजूर अपनी रात की डबल फीस और गाड़ी का किराया लेगर चले जाएं, इन रईसों के फेर में न पड़ें, यह लोग बारहों महीने इसी तरह बीमार रहते है।
एक हफ्रते तक आकर देख लिया कीजिए।
डाक्टर साहब की समझ में यह बात आ गई।
कल फिर आने का वादा करके चले गये।
लोगों के सिर से बला टली।
खां साहब की कारगुजारी की तारीफ होने लगी!
कुंअर—खां साहब आप बड़े वक्त पर काम आये।
जिन्दगी-भर आपका एहसान मानूंगा।
खां—जनाब, दो सौ चटाने पड़े।
कहता था छोटे साहब का हुक्म हैं।
मैं बिला पिचकारी लगाये न जाऊंगा।
अंग्रेजों का हाल तो आप जानते है।
बात के पक्के होते है।
कुंअर—यह भी कह दिया न कि छोटे साहब को मेरी बीमारी की इत्तला कर दें और कह दें, वह सफर करने लायक नहीं है।
खां—हां साहब, और रूपये दिये किसलिए, क्या मेरा कोई रिश्तेदार था? मगर छोटे साहब को होगी बड़ी तकलीफ।
बेचारे ने आपको बंगले के आसरे पर होटल का इन्तजाम भी न किया था।
मामला बेढब हुआ।
कुंअर—तो भई, मैं क्या करता, आप ही सोचिए।
खां—यह चाल उल्टी पड़ी।
जिस वक्त काटन साहबयहां आये थे, आपको उनसे मिलना चाहिए था।
साफ कह देते, आज एक सख्त जरूरत से रुकना पड़ा।
लेकिन खैर, मैं साहब के साथ रहुंगा, कोई न कोई इंतजाम हो ही जायगा।
कुंअर— क्या अभी आप जाने का इरादा कर ही रहे है! हलफ से कहता हूं, मैं आपको न जाने दूंगा, यहां न जाने कैसी पडें, मियां वाजिद देखों, आपकों घर कहला दो, बारह न जायेंगे।
खां—आप अपने साथ मुझे भी डुबाना चाहते है।
छोटे साहब आपसे नाराज भी हो जाएं तो क्या कर लेंगे।
, लेकिन मुझसे नाराज हो गये, तो खराब ही कर डालेंगे।
कुंअर—जब तक हम जिन्दा है भाई साहब, आपको कोई तिरछी नजर से नहीं देख सकता।
जाकर छोटे साहब से कहिए, कुंअर साहब की हालत अच्दी नहीं, मैं अब नहीं जा सकता।
इसमें मेरी तरफ से भी उनका दिल साफ हो जाएगा और आपकी दोस्ती देखकर आपकी और इज्जत करने लगेगा।
खां—अब वह इज्जत करें या न करें, जब आप इतना इसरार कर रहे है तो मैं भी इतना बे-मुरौवत नहीं हूं कि आपको छोड़कर चला जाऊं।
यह तो हो ही नहीं सकता।
जरा देर के लिए घर चला गया, उसका तो इतना तावान देना पड़ां नैनीताल चला जाऊं तो शायद कोई आपको उठा ही ले जाय।
कुंअर—मजे से दो-चार दिन जल्से देखेंगें, नैनीताल में यह मजे कहां मिलते।
व्यास जी, अब तो यों नहीं बेठा जाता।
देखिए, आपके भण्डार में कुछ हैं, दो-चार बोतलें निकालिए, कुछ रंग जमे।

मानसरोवर भाग- 
दफ़्तर में जरा देर से आना अफ़सरों की शान है।
जितना ही बड़ा अधिकारी होता है, उत्तरी ही देर में आता है; और उतने ही सबेरे जाता भी है।
चपरासी की हाजिरी चौबीसों घंटे की।
वह छुट्टी पर भी नहीं जा सकता।
अपना एवज देना पड़ता हे।
खैर, जब बरेली जिला-बोर्ड़ के हेड क्लर्क बाबू मदारीलाल ग्यारह बजे दफ्तर आये, तब मानो दफ्तर नींद से जाग उठा।
चपरासी ने दौड़ कर पैरगाड़ी ली, अरदली ने दौड़कर कमरे की चिक उठा दी और जमादार ने डाक की किश्त मेज जर ला कर रख दी।
मदारीलाल ने पहला ही सरकारी लिफाफा खोला था कि उनका रंग फक हो गया।
वे कई मिनट तक आश्चर्यान्वित हालत में खड़े रहे, मानो सारी ज्ञानेन्द्रियॉँ शिथिल हो गयी हों।
उन पर बड़े-बड़े आघात हो चुके थे; पर इतने बहदवास वे कभी न हुए थे।
बात यह थी कि बोर्ड़ के सेक्रेटरी की जो जगह एक महीने से खाली थी, सरकार ने सुबोधचन्द्र को वह जगह दी थी और सुबोधचन्द्र वह व्यक्ति था, जिसके नाम ही से मदारीलाल को घृणा थी।
वह सुबोधचन्द्र, जो उनका सहपाठी था, जिस जक देने को उन्होंने कितनी ही चेष्टा की; पर कभरी सफल न हुए थे।
वही सुबोध आज उनका अफसर होकर आ रहा था।
सुबोध की इधर कई सालों से कोई खबर न थी।
इतना मालूम था कि वह फौज में भरती हो गया था।
मदारीलाल ने समझा—वहीं मर गया होगा; पर आज वह मानों जी उठा और सेक्रेटरी होकर आ रहा था।
मदारीलाल को उसकी मातहती में काम करना पड़ेगा।
इस अपमान से तो मर जाना कहीं अच्छा था।
सुबोध को स्कूल और कालेज की सारी बातें अवश्य ही याद होंगी।
मदारीलाल ने उसे कालेज से निकलवा देने के लिए कई बार मंत्र चलाए, झूठे आरोज किये, बदनाम किया।
क्या सुबोध सब कुछ भूल गया होगा? नहीं, कभी नहीं।
वह आते ही पुरानी कसर निकालेगा।
मदारी बाबू को अपनी प्राणरक्षा का कोई उपाय न सूझता था।
मदारी और सुबोध के ग्रहों में ही विरोध थां दोनों एक ही दिन, एक ही शाला में भरती हुए थे, और पहले ही दिन से दिल में ईर्ष्या और द्वेष की वह चिनगारी पड़ गयी, जो आज बीस वर्ष बीतने पर भी न बुझी थी।
सुबोध का अपराध यही था कि वह मदारीलाल से हर एक बात में बढ़ा हुआ थां डी-डौल, 
रंग-रूप, रीति-व्यवहार, विद्या-बुद्धि ये सारे मैदान उसके हाथ थे।
मदारीलाल ने उसका यह अपराध कभी क्षमा नहीं कियां सुबोध बीस वर्ष तक निरन्तर उनके हृदय का कॉँटा बना रहा।
जब सुबोध डिग्री लेकर अपने घर चला गया और मदारी फेल होकर इस दफ्तर में नौकर हो गये, तब उनका चित शांत हुआ।
किन्तु जब यह मालूम हुआ कि सुबोध बसरे जा रहा है, जब तो मदारीलाल का चेहरा खिल उठा।
उनके दिल से वह पुरानी फॉँस निकल गयी।
पर हा हतभाग्य! आज वह पुराना नासूर शतगुण टीस और जलन के साथ खुल गया।
आज उनकी किस्मत सुबोध के हाथ में थी।
ईश्वर इतना अन्यायी है! विधि इतना कठोर!
जब जरा चित शांत हुआ, तब मदारी ने दफ्तर के क्लर्को को सरकारी हुक्म सुनाते हुए कहा—अब आप लोग जरा हाथ-पॉँव सँभाल कर रहिएगा।
सुबोधचन्द्र वे आदमी नहीं हें, जो भूलो को क्षम कर दें?
एक क्लर्क ने पूछा—क्या बहुत सख्त है।
मदारीलाल ने मुस्करा कर कहा—वह तो आप लोगों को दो-चार दिन ही में मालूम हो जाएगा।
मै अपने मुँह से किसी की क्यों शिकायत करूँ? बस, चेतावनी देदी कि जरा हाथ-पॉँव सँभाल कर रहिएगा।
आदमी योग्य है, पर बड़ा ही क्रोधी, बड़ा दम्भी।
गुस्सा तो उसकी नाक पर रहता है।
खुद हजारों हजम कर जाय और डकार तक न ले; पर क्या मजाल कि कोई मातहत एक कौड़ी भी हजम करने जाये।
ऐसे आदमी से ईश्वर ही बचाये! में तो सोच राह हूँ कि छुट्टी लेकर घर चला जाऊँ।
दोनों वक्त घर पर हाजिरी बजानी होगी।
आप लोग आज से सरकार के नौकर नहीं, सेक्रटरी साहब के नौकर हैं।
कोई उनके लड़के को पढ़ायेगा।
कोई बाजास से सौदा-सुलुफ लायेगा और कोई उन्हें अखबार सुनायेगा।
ओर चपरासियों के तो शायद दफ्तर में दर्शन ही न हों।
इस प्रकार सारे दफ्तर को सुबोधचन्द्र की तरफ से भड़का कर मदारीलाल ने अपना कलेजा ठंडा किया।
इसके एक सप्ताह बाद सुबोधचन्द्र गाड़ी से उतरे, तब स्टेशन पर दफ्तर के सब कर्मचारियों को हाजिर पाया।
सब उनका स्वागत करने आये थे।
मदारीलाल को देखते ही सुबोध लपक कर उनके गले से लिपट गये और बोले—तुम खूब मिले भाई।
यहॉँ कैसे आये? ओह! आज एक युग के बाद भेंट हुई!
मदारीलाल बोले—यहॉँ जिला-बोर्ड़ के दफ्तर में हेड क्लर्क हूँ।
आप तो कुशल से है?
सुबोध—अजी, मेरी न पूछो।
बसरा, फ्रांस, मिश्र और न-जाने कहॉं-कहॉँ मारा-मारा फिरा।
तुम दफ्तर में हो, यह बहुत ही अच्छा हुआ।
मेरी तो समझ ही मे न आता था कि कैसे काम चलेगा।
मैं तो बिलकुल कोरा हूँ; मगर जहॉँ जाता हूँ, मेरा सौभाग्य ही मेरे साथ जाता है।
बसरे में सभी अफसर खूश थे।
फांस में भी खूब चैन किये।
दो साल में कोई पचीस हजार रूपये बना लाया और सब उड़ा दिया।
तॉँ से आकर कुछ दिनों को-आपरेशन दफ्तर में मटरगश्त करता रहा।
यहॉँ आया तब तुम मिल गये।
(क्लर्को को देख कर) ये लोग कौन हैं?
मदारीलाल के हृदय में बछिंया-सी चल रही थीं।
दुष्ट पचीस हजार रूपये बसरे में कमा लाया! यहॉँ कलम घिसते-घिसते मर गये और पाँच सौ भी न जमा कर सके।
बोले—कर्मचारी हें।
सलाम करने आये है।
सुबोध ने उन सब लोगों से बारी-बारी से हाथ मिलाया और बोला—आप लोगों ने व्यर्थ यह कष्ट किया।
बहुत आभारी हूँ।
मुझे आशा हे कि आप सब सज्जनों को मुझसे कोई शिकायत न होगी।
मुझे अपना अफसर नहीं, अपना भाई समझिए।
आप सब लोग मिल कर इस तरह काम कीजिए कि बोर्ड की नेकनामी हो और मैं भी सुखर्रू रहूँ।
आपके हेड क्लर्क साहब तो मेरे पुराने मित्र और लँगोटिया यार है।
एक वाक-चतुर क्लक्र ने कहा—हम सब हुजूर के ताबेदार हैं।
यथाशक्ति आपको असंतुष्ट न करेंगे; लेकिनह आदमी ही है, अगर कोई भूल हो भी जाय, तो हुजूर उसे क्षमा करेंगे।
सुबोध ने नम्रता से कहा—यही मेरा सिद्धान्त है और हमेशा से यही सिद्धान्त रहा है।
जहॉँ रहा, मतहतों से मित्रों का-सा बर्ताव किया।
हम और आज दोनों ही किसी तीसरे के गुलाम हैं।
फिर रोब कैसा और अफसरी कैसी? हॉँ, हमें नेकनीयत के साथ अपना कर्तव्य पालन करना चाहिए।
जब सुबोध से विदा होकर कर्मचारी लोग चले, तब आपस में बातें होनी लगीं—
आदमी तो अच्छा मालूम होता है।
हेड क्लर्क के कहने से तो ऐसा मालूम होता था कि सबको कच्चा ही खा जायगा।
पहले सभी ऐसे ही बातें करते है।
ये दिखाने के दॉँत है।
सुबोध को आये एक महीना गुजर गया।
बोर्ड के क्लर्क, अरदली, चपरासी सभी उसके बर्वाव से खुश हैं।
वह इतना प्रसन्नचित है, इतना नम्र हे कि जो उससे एक बार मिला हे, सदैव के लिए उसका मित्र हो जाता है।
कठोर शब्द तो उनकी जबान पर आता ही नहीं।
इनकार को भी वह अप्रिय नहीं होने देता; लेकिन द्वेष की ऑंखों मेंगुण ओर भी भयंकर हो जाता है।
सुबोध के ये सारे सदगुण मदारीलाल की ऑंखों में खटकते रहते हें।
उसके विरूद्ध कोई न कोई गुप्त षडयंत्र रचते ही रहते हें।
पहले कर्मचारियों को भड़काना चाहा, सफल न हुए।
बोर्ड के मेम्बरों को भड़काना चाहा, मुँह की खायी।
ठेकेदारों को उभारने का बीड़ा उठाया, लज्जित होना पड़ा।
वे चाहते थे कि भुस में आग लगा कर दूर से तमाशा देखें।
सुबोध से यों हँस कर मिलते, यों चिकनी-चुपड़ी बातें करते, मानों उसके सच्चे मित्र है, पर घात में लगे रहते।
सुबोध में सब गुण थे, पर आदमी पहचानना न जानते थे।
वे मदारीलाल को अब भी अपना दोस्त समझते हैं।
एक दिन मदारीलाल सेक्रटरी साहब के कमरे में गए तब कुर्सी खाली देखी।
वे किसी काम से बाहर चले गए थे।
उनकी मेज पर पॉँच हजार के नोट पुलिदों में बँधे हुए रखे थे।
बोर्ड के मदरसों के लिए कुछ लकड़ी के सामान बनवाये गये थे।
उसी के दाम थे।
ठेकेदार वसूली के लिए बुलया गया थां आज ही सेक्रेटरी साहब ने चेक भेज कर खजाने से रूपये मॅगवाये थे।
मदारीलाल ने बरामदे में झॉँक कर देखा, सुबोध का कहीं जता नहीं।
उनकी नीयत बदल गयी।
र्दर्ष्या में लोभ का सम्मिश्रण हो गया।
कॉँपते हुए हाथों से पुलिंदे उठाये; पतलून की दोनों जेबों में भर कर तुरन्त कमरे से निकले ओर चपरासी को पुकार कर बोले—बाबू जी भीतर है? चपरासी आप ठेकेदार से कुछ वसूल करने की खुशी में फूला हुआ थां सामने वाले तमोली के दूकान से आकर बोला—जी नहीं, कचहरी में किसी से बातें कर रहे है।
अभी-अभी तो गये हैं।
मदारीलाल ने दफ्तर में आकर एक क्लर्क से कहा—यह मिसिल ले जाकर सेक्रेटरी साहब को दिखाओ।
क्लर्क मिसिल लेकर चला गया।
जरा देर में लौट कर बोला—सेक्रेटरी साहब कमरे में न थे।
फाइल मेज पर रख आया हूँ।
मदारीलाल ने मुँह सिकोड़ कर कहा—कमरा छोड़ कर कहॉँ चले जाया करते हैं? किसी दिन धोखा उठायेंगे।
क्लर्क ने कहा—उनके कमरे में दफ्तवालों के सिवा और जाता ही कौन है?
मदारीलाल ने तीव्र स्वर में कहा—तो क्या दफ्तरवाले सब के सब देवता हैं? कब किसकी नीयत बदल जाय, कोई नहीं कह सकता।
मैंने छोटी-छोटी रकमों पर अच्छों-अच्छों की नीयतें बदलते देखी हैं।
इस वक्त हम सभी साह हैं; लेकिन अवसर पाकर शायद ही कोई चूके।
मनुष्य की यही प्रकृति है।
आप जाकर उनके कमरे के दोनों दरवाजे बन्द कर दीजिए।
क्लर्क ने टाल कर कहा—चपरासी तो दरवाजे पर बैठा हुआ है।
मदारीलाल ने झुँझला कर कहा—आप से मै जो कहता हूँ, वह कीजिए।
कहने लगें, चपरासी बैठा हुआ है।
चपरासी कोई ऋषि है, मुनि है? चपरसी ही कुछ उड़ा दे, तो आप उसका क्या कर लेंगे? जमानत भी है तो तीन सौ की।
यहॉँ एक-एक कागज लाखों का है।
यह कह कर मदारीलाल खुद उठे और दफ्तर के द्वार दोनों तरफ से बन्द कर दिये।
जब चित् शांत हुआ तब नोटों के पुलिंदे जेब से निकाल कर एक आलमारी में कागजों के नीचे छिपा कर रख दियें फिर आकर अपने काम में व्यस्त हो गये।
सुबोधचन्द्र कोई घंटे-भर में लौटे।
तब उनके कमरे का द्वार बन्द था।
दफ्तर में आकर मुस्कराते हुए बोले—मेरा कमरा किसने बन्द कर दिया है, भाई क्या मेरी बेदखली हो गयी?
मदारीलाल ने खड़े होकर मृदु तिरस्कार दिखाते हुए कहा—साहब, गुस्ताखी माफ हो, आप जब कभी बाहर जायँ, चाहे एक ही मिनट के लिए क्यों न हो, तब दरवाजा-बन्द कर दिया करें।
आपकी मेज पर रूपये-पैसे और सरकारी कागज-पत्र बिखरे पड़े रहते हैं, न जाने किस वक्त किसकी नीयत बदल जाय।
मैंने अभी सुना कि आप कहीं गये हैं, जब दरवाजे बन्द कर दिये।
सुबोधचन्द्र द्वार खोल कर कमरे में गये ओर सिगार पीने लगें मेज पर नोट रखे हुए है, इसके खबर ही न थी।
सहसा ठेकेदार ने आकर सलाम कियां सुबोध कुर्सी से उठ बैठे और बोले—तुमने बहुत देर कर दी, तुम्हारा ही इन्तजार कर रहा था।
दस ही बजे रूपये मँगवा लिये थे।
रसीद लिखवा लाये हो न?
ठेकेदार—हुजूर रसीद लिखवा लाया हूँ।
सुबोध—तो अपने रूपये ले जाओ।
तुम्हारे काम से मैं बहुत खुश नहीं हूँ।
लकड़ी तुमने अच्छी नहीं लगायी और काम में सफाई भी नहीं हे।
अगर ऐसा काम फिर करोंगे, तो ठेकेदारों के रजिस्टर से तुम्हारा नाम निकाल दिया जायगा।
यह कह कर सुबोध ने मेज पर निगाह डाली, तब नोटों के पुलिंदे न थे।
सोचा, शायद किसी फाइल के नीचे दब गये हों।
कुरसी के समीप के सब कागज उलट-पुलट डाले; मगर नोटो का कहीं पता नहीं।
ऐं नोट कहॉँ गये! अभी तो यही मेने रख दिये थे।
जा कहॉँ सकते हें।
फिर फाइलों को उलटने-पुलटने लगे।
दिल में जरा-जरा धड़कन होने लगी।
सारी मेज के कागज छान डाले, पुलिंदों का पता नहीं।
तब वे कुरसी पर बैठकर इस आध घंटे में होने वाली घटनाओं की मन में आलोचना करने लगे—चपरासी ने नोटों के पुलिंदे लाकर मुझे दिये, खूब याद है।
भला, यह भी भूलने की बात है और इतनी जल्द! मैने नोटों को लेकर यहीं मेज पर रख दिया, गिना तक नहीं।
फिर वकील साहब आ गये, पुराने मुलाकाती हैं।
उनसे बातें करता जरा उस पेड़ तक चला गया।
उन्होंने पान मँगवाये, बस इतनी ही देर र्हु।
जब गया हूँ तब पुलिंदे रखे हुए थे।
खूब अच्छी तरह याद है।
तब ये नोट कहॉँ गायब हो गये? मैंने किसी संदूक, दराज या आलमारी में नहीं रखे।
फिर गये तो कहॉँ? शायद दफ्तर में किसी ने सावधानी के लिए उठा कर रख दिये हों, यही बात है।
मैं व्यर्थ ही इतना घबरा गया।
छि:!
तुरन्त दफ्तर में आकर मदारीलाल से बोले—आपने मेरी मेज पर से नोट तो उठा कर नहीं रख दिय?
मदारीलाल ने भौंचक्के होकर कहा—क्या आपकी मेज पर नोट रखे हुए थे? मुझे तो खबर ही नहीं।
अभी पंडित सोहनलाल एक फाइल लेकर गये थे, तब आपको कमरे में न देखा।
जब मुझे मालूम हुआ कि आप किसी से बातें करने चले गये हैं, वब दरवाजे बन्द करा दिये।
क्या कुछ नोट नहीं मिल रहे है?
सुबोध ऑंखें फैला कर बोले—अरे साहब, पूरे पॉँच हजार के है।
अभी-अभी चेक भुनाया है।
मदारीलाल ने सिर पीट कर कहा—पूरे पाँच हजार! हा भगवान! आपने मेज पर खूब देख लिया है?
अजी पंद्रह मिनट से तलाश कर रहा हूँ।
चपरासी से पूछ लिया कि कौन-कौन आया था? 
आइए, जरा आप लोग भी तलाश कीजिए।
मेरे तो होश उड़े हुए है।
सारा दफ्तर सेक्रेटरी साहब के कमरे की तलाशी लेने लगा।
मेज, आलमारियॉँ, संदूक सब देखे गये।
रजिस्टरों के वर्क उलट-पुलट कर देंखे गये; मगर नोटों का कहीं पता नहीं।
कोई उड़ा ले गया, अब इसमें कोइ्र शबहा न था।
सुबोध ने एक लम्बी सॉँस ली और कुर्सी पर बैठ गये।
चेहरे का रंग फक हो गया।
जर-सा मुँह निकल आया।
इस समय कोई 
उन्हे देखत तो समझता कि महीनों से बीमार है।
मदारीलाल ने सहानुभूति दिखाते हुए कहा— गजब हो गया और क्या! आज तक कभी ऐसा अंधेर न हुआ था।
मुझे यहॉँ काम करते दस साल हो गये, कभी धेले की चीज भी गायब न हुई।
मैं आपको पहले दिन सावधान कर देना चाहता था कि रूपये-पैसे के विषय में होशियार रहिएगा; मगर शुदनी थी, ख्याल न रहा।
जरूर बाहर से कोई आदमी आया और नोट उड़ा कर गायब हो गया।
चपरासी का यही अपराध है कि उसने किसी को कमरे में जोने ही क्यों दिया।
वह लाख कसम खाये कि बाहर से कोई नहीं आया; लेकिन में इसे मान नहीं सकता।
यहॉँ से तो केवल पण्डित सोहनलाल एक फाइल लेकर गये थे; मगर दरवाजे ही से झॉँक कर चले आये।
सोहनलाल ने सफाई दी—मैंने तो अन्दर कदम ही नहीं रखा, साहब! अपने जवान बेटे की कसम खाता हूँ, जो अन्दर कदम रखा भी हो।
मदारीलाल ने माथा सिकोड़कर कहा—आप व्यर्थ में कसम क्यों खाते हैं।
कोई आपसे कुछ कहता? (सुबोध के कान में) बैंक में कुछ रूपये हों तो निकाल कर ठेकेदार को दे लिये जायँ, वरना बड़ी बदनामी होगी।
नुकसान तो हो ही गया, अब उसके साथ अपमान क्यों हो।
सुबोध ने करूण-स्वर में कहा— बैंक में मुश्किल से दो-चार सौ रूपये होंगे, भाईजान! रूपये होते तो क्या चिन्ता थी।
समझ लेता, जैसे पचीस हजार उड़ गये, वैसे ही तीस हजार भी उड़ गये।
यहॉँ तो कफन को भी कौड़ी नहीं।
उसी रात को सुबोधचन्द्र ने आत्महत्या कर ली।
इतने रूपयों का प्रबन्ध करना उनके लिए कठिन था।
मृत्यु के परदे के सिवा उन्हें अपनी वेदना, अपनी विवशता को छिपाने की और कोई आड़ न थी।
दूसरे दिन प्रात: चपरासी ने मदारीलाल के घर पहुँच कर आवाज दीं मदारी को रात-भर नींद न आयी थी।
घबरा कर बाहर आय।
चपरासी उन्हें देखते ही बोला—हुजूर! बड़ा गजब हो गया, सिकट्टरी साहब ने रात को गर्दन पर छुरी फेर ली।
मदारीलाल की ऑंखे ऊपर चढ़ गयीं, मुँह फैल गया ओर सारी देह सिहर उठी, मानों उनका हाथ बिजली के तार पर पड़ गया हो।
छुरी फेर ली? 
जी हॉँ, आज सबेरे मालूम हुआ।
पुलिसवाले जमा हैं।
आपाके बुलाया है।
लाश अभी पड़ी हुई हैं?
जी हॉँ, अभी डाक्टरी होने वाली हैं।
बहुत से लोग जमा हैं? 
सब बड़े-बड़ अफसर जमा हैं।
हुजूर, लहास की ओर ताकते नहीं बनता।
कैसा भलामानुष हीरा आदमी था! सब लोग रो रहे हैं।
छोडे-छोटे दो बच्चे हैं, एक सायानी लड़की हे ब्याहने लायक।
बहू जी को लोग कितना रोक रहे हैं, पर बार-बार दौड़ कर लहास के पास आ जाती हैं।
कोई ऐसा नहीं हे, जो रूमाल से ऑंखें न पोछ रहा हो।
अभी इतने ही दिन आये हुए, पर सबसे कितना मेल-जोल हो गया था।
रूपये की तो कभी परवा ही नहीं थी।
दिल दरियाब था! 
मदारीलाल के सिर में चक्कर आने लगा।
द्वारा की चौखट पकड़ कर अपने को सँभाल न लेते, तो शायद गिर पड़ते।
पूछा—बहू जी बहुत रो रही थीं?
कुछ न पूछिए, हुजूर।
पेड़ की पत्तियॉँ झड़ी जाती हैं।
ऑंख फूल गर गूलर हो गयी है।
कितने लड़के बतलाये तुमने? 
हुजूर, दो लड़के हैं और एक लड़की।
नोटों के बारे में भी बातचीत हो रही होगी? 
जी हॉँ, सब लोग यही कहते हें कि दफ्तर के किसी आदमी का काम है।
दारोगा जी तो सोहनलाल को गिरफ्तार करना चाहते थे; पर साइत आपसे सलाइ लेकर करेंगे।
सिकट्टरी साहब तो लिख गए हैं कि मेरा किसी पर शक नहीं है।
क्या सेक्रेटरी साहब कोई खत लिख कर छोड़ गये है? 
हॉँ, मालूम होता है, छुरी चलाते बखत याद आयी कि शुबहे में दफ्तर के सब लोग पकड़ लिए जायेंगे।
बस, कलक्टर 
साहब के नाम चिट्ठी लिख दी।
चिट्ठी में मेरे बारे में भी कुछ लिखा है? तुम्हें यक क्या मालूम होगा? 
हुजूर, अब मैं क्या जानूँ, मुदा इतना सब लोग कहते थे कि आपकी बड़ी तारीफ लिखी है।
मदारीलाल की सॉँस और तेज हो गयी।
ऑंखें से ऑंसू की दो बड़ी-बड़ी बूँदे गिर पड़ी।
ऑंखें पोंछतें हुए बोले—वे ओर मैं एक साथ के पढ़े थे, नन्दू! आठ-दस साल साथ रहा।
साथ उठते-बैठते, साथ खाते, साथ खेलते।
बस, इसी तरह रहते थे, जैसे दो सगे भाई रहते हों।
खत में मेरी क्या तरीफ लिखी है? मगर तुम्हें क्या मालूम होगा?
आप तो चल ही रहे है, देख लीजिएगा।
कफन का इन्ताजाम हो गया है? 
नही हुजूर, काह न कि अभी लहास की डाक्टरी होगी।
मुदा अब जल्दी चलिए।
ऐसा न हो, कोई दूसरा आदमी बुलाने आता हो।
हमारे दफ्तर के सब लोग आ गये होंगे? 
जी हॉँ; इस मुहल्लेवाले तो सभी थे।
मदारीलाल जब सुबोधचन्द्र के घर पहुँचे, तब उन्हें ऐसा मालूम हुआ कि सब लोग उनकी तरफ संदेह की ऑंखें से देख रहे हैं।
पुलिस इंस्पेक्टर ने तुरन्त उन्हें बुला कर कहा—आप भी अपना बयान लिखा दें और सबके बयान तो लिख चुका हूँ।
मदारीलाल ने ऐसी सावधानी से अपना बयान लिखाया कि पुलिस के अफसर भी दंग रह गये।
उन्हें मदारीलाल पर शुबहा होता था, पर इस बयान ने उसका अंकुर भी निकाल डाला।
इसी वक्त सुबोध के दोनों बालक रोते हुए मदारीलाल के पास आये और कहा—चलिए, आपको अम्मॉँ बुलाती हैं।
दोनों मदारीलाल से परिचित थे।
मदारीलाल यहॉँ तो रोज ही आते थे; पर घर में कभी नहीं गये थे।
सुबोध की स्त्री उनसे पर्दा करती थी।
यह बुलावा सुन कर उनका दिल धड़क उठा—कही इसका मुझ पर शुबहा न हो।
कहीं सुबोध ने मेरे विषय में कोई संदेह न प्रकट किया हो।
कुछ झिझकते और कुछ डरते हुए भीतर गए, तब विधवा का करुण-विलाप सुन कर कलेजा कॉँप उठा।
इन्हें देखते ही उस अबला के ऑंसुओं का कोई दूसरा स्रोत खुल गया और लड़की तो दौड़ कर इनके पैरों से लिपट गई।
दोनों लड़को ने भी घेर लिया।
मदारीलाल को उन तीनों की ऑंखें में ऐसी अथाह वेदना, ऐसी विदारक याचना भरी हुई मालूम हुई कि वे उनकी ओर देख न सके।
उनकी आत्मा अन्हें धिक्कारने लगी।
जिन बेचारों को उन पर इतना विश्वास, इतना भरोसा, इतनी अत्मीयता, इतना स्नेह था, उन्हीं की गर्दन पर उन्होंने छुरी फेरी! उन्हीं के हाथों यह भरा-पूरा परिवार धूल में मिल गया! इन असाहायों का अब क्या हाल होगा? लड़की का विवाह करना है; कौन करेगा? बच्चों के लालन-पालन का भार कौन उठाएगा? मदारीलाल को इतनी आत्मग्लानि हुई कि उनके मुँह से तसल्ली का एक शब्द भी न निकला।
उन्हें ऐसा जान पड़ा कि मेरे मुख में कालिख पुती है, मेरा कद कुछ छोटा हो गया है।
उन्होंने जिस वक्त नोट उड़ये थे, उन्हें गुमान भी न था कि उसका यह फल होगा।
वे केवल सुबोध को जिच करना चाहते थें उनका सर्वनाश करने की इच्छा न थी।
शोकातुर विधवा ने सिसकते हुए कहा।
भैया जी, हम लोगों को वे मझधार में छोड़ गए।
अगर मुझे मालूम होता कि मन में यह बात ठान चुके हैं तो अपने पास जो कुछ था; वह सब उनके चरणों पर रख देती।
मुझसे तो वे यही कहते रहे कि कोई न कोई उपाय हो जायगा।
आप ही के मार्फत वे कोई महाजन ठीक करना चाहते थे।
आपके ऊपर उन्हें कितना भरोसा था कि कह नहीं सकती।
मदारीलाल को ऐसा मालूम हुआ कि कोई उनके हृदय पर नश्तर चला रहा है।
उन्हें अपने कंठ में कोई चीज फॅंसी हुई जान पड़ती थी।
रामेश्वरी ने फिर कहा—रात सोये, तब खूब हँस रहे थे।
रोज की तरह दूध पिया, बच्चो को प्यार किया, थोड़ीदेर हारमोनियम चाया और तब कुल्ला करके लेटे।
कोई ऐसी बात न थी जिससे लेश्मात्र भी संदेह होता।
मुझे चिन्तित देखकर बोले—तुम व्यर्थ घबराती हों बाबू मदारीलाल से मेरी पुरानी दोस्ती है।
आखिर वह किस दिन काम आयेगी? मेरे साथ के खेले हुए हैं।
इन नगर में उनका सबसे परिचय है।
रूपयों का प्रबन्ध आसानी से हो जायगा।
फिर न जाने कब मन में यह बात समायी।
मैं नसीबों-जली ऐसी सोयी कि रात को मिनकी तक नहीं।
क्या जानती थी कि वे अपनी जान पर खेले जाऍंगे?
मदारीलाल को सारा विश्व ऑंखों में तैरता हुआ मालूम हुआ।
उन्होंने बहुत जब्त किया; मगर ऑंसुओं के प्रभाव को न रोक सके।
रामेश्वरी ने ऑंखे पोंछ कर फिर कहा—मैया जी, जो कुछ होना था, वह तो हो चुका; लेकिन आप उस दुष्ट का पता जरूर लगाइए, जिसने हमारा सर्वनाश कर लिदया है।
यह दफ्तर ही के किसी आदमी का काम है।
वे तो देवता थे।
मुझसे यही कहते रहे कि मेरा किसी पर संदेह नहीं है, पर है यह किसी दफ्तरवाले का ही काम।
आप से केवल इतनी विनती करती हूँ कि उस पापी को बच कर न जाने दीजिएगा।
पुलिसताले शायद कुछ रिश्वत लेकर उसे छोड़ दें।
आपको देख कर उनका यह हौसला न होगा।
अब हमारे सिर पर आपके सिवा कौन है।
किससे अपना दु:ख कहें? लाश की यह दुर्गति होनी भी लिखी थी।
मदारीलाल के मन में एक बार ऐसा उबाल उठा कि सब कुछ खोल दें।
साफ कह दें, मै ही वह दुष्ट, वह अधम, वह पामर हूँ।
विधवा के पेरों पर गिर पड़ें और कहें, वही छुरी इस हत्यारे की गर्दन पर फेर दो।
पर जबान न खुली; इसी दशा में बैठे-बैठे उनके सिर में ऐसा चक्कर आया कि वे जमीन पर गिर पड़े।
तीसरे पहर लाश की परीक्षा समाप्त हुई।
अर्थी जलाशय की ओर चली।
सारा दफ्तर, सारे हुक्काम और हजारों आदमी साथ थे।
दाह-संस्कार लड़को को करना चाहिए था पर लड़के नाबालिग थे।
इसलिए विधवा चलने को तैयार हो रही थी कि मदारीलाल ने जाकर कहा—बहू जी, यह संस्कार मुझे करने दो।
तुम क्रिया पर बैठ जाओंगी, तो बच्चों को कौन सँभालेगा।
सुबोध मेरे भाई थे।
जिंदगी में उनके साथ कुछ सलूक न कर सका, अब जिंदगी के बाद मुझे दोस्ती का कुछ हक अदा कर लेने दो।
आखिर मेरा भी तो उन पर कुछ हक था।
रामेश्वरी ने रोकर कहा—आपको भगवान ने बड़ा उदार हृदय दिया है भैया जी, नहीं तो मरने पर कौन किसको पूछता है।
दफ्तर के ओर लोग जो आधी-आधी रात तक हाथ बॉँधे खड़े रहते थे झूठी बात पूछने न आये कि जरा ढाढ़स होता।
मदारीलाल ने दाह-संस्कार किया।
तेरह दिन तक क्रिया पर बैठे रहे।
तेरहवें दिन पिंडदान हुआ; ब्रहामणों ने भोजन किया, भिखरियों को अन्न-दान दिया गया, मित्रों की दावत हुई, और यह सब कुछ मदारीलाल ने अपने खर्च से किया।
रामेश्वरी ने बहुत कहा कि आपने जितना किया उतना ही बहुत है।
अब मै आपको और जेरबार नहीं करना चाहती।
दोस्ती का हक इससे ज्यादा और कोई क्या अदा करेगा, मगर मदारीलाल ने एक न सुनी।
सारे शहर में उनके यश की धूम मच गयीं, मित्र हो तो ऐसा हो।
सोलहवें दिन विधवा ने मदारीलाल से कहा—भैया जी, आपने हमारे साथ जो उपकार और अनुग्रह किये हें, उनसे हम मरते दम तक उऋण नहीं हो सकते।
आपने हमारी पीठ पर हाथ न रखा होता, तो न-जाने हमारी क्या गति होती।
कहीं रूख की भी छॉँह तो नहीं थी।
अब हमें घर जाने दीजिए।
वहॉँ देहात में खर्च भी कम होगा और कुछ खेती बारी का सिलसिला भी कर लूँगी।
किसी न किसी तरह विपत्ति के दिन कट ही जायँगे।
इसी तरह हमारे ऊपर दया रखिएगा।
मदारीलाल ने पूछा—घर पर कितनी जायदाद है?
रामेश्वरी—जायदाद क्या है, एक कच्चा मकान है और दर-बारह बीघे की काश्तकारी है।
पक्का मकान बनवाना शुरू किया था; मगर रूपये पूरे न पड़े।
अभी अधूरा पड़ा हुआ है।
दस-बारह हजार खर्च हो गये और अभी छत पड़ने की नौबत नहीं आयी।
मदारीलाल—- कुछ रूपये बैंक में जमा हें, या बस खेती ही का सहारा है?
विधवा—- जमा तो एक पाई भी नहीं हैं, भैया जी! उनके हाथ में रूपये रहने ही नहीं पाते थे।
बस, वही खेती का सहारा है।
मदारीलाल—- तो उन खेतों में इतनी पैदावार हो जायगी कि लगान भी अदा हो जाय ओर तुम लोगो की गुजर-बसर भी हो?
रामेश्वरी—- और कर ही क्या सकते हैं, भेया जी! किसी न किसी तरह जिंदगी तो काटश्नी ही है।
बच्चे न होते तो मै 
जहर खा लेती।
मदारीलाल-— और अभी बेटी का विवाह भी तो करना है।
विधवा—उसके विवाह की अब कोइ्र चिंता नहीं।
किसानों में ऐसे बहुत से मिल जायेंगे, जो बिना कुछ लिये-दिये विवाह कर लेंगे।
मदारीलाल ने एक क्षण सोचकर कहा—अगर में कुछ सलाह दूँ, तो उसे मानेंगी आप?
रामेश्वरी—भैया जी, आपकी सलाह न मानूँगी तो किसकी सलाह मानूँगी और दूसरा है ही कौन?
मदारीलाल—- तो आप उपने घर जाने के बदले मेरे घर चलिए।
जैसे मेरे बाल-बच्चे रहेंगें, वैसे ही आप के भी रहेंगे।
आपको कष्ट न होगा।
ईश्वर ने चाहा तो कन्या का विवाह भी किसी अच्छे कुल में हो जायगा।
विधवा की ऑंखे सजल हो गयीं।
बोली—मगर भैया जी, सोचिए.....मदारीलाल ने बात काट कर कहा—मैं कुछ न सोचूँगा और न कोई उज्र सुनुँगा।
क्या दो भाइयों के परिवार एक साथ नहीं रहते? सुबोध को मै अपना भाई समझता था और हमेशा समझूँगा।
विधवा का कोई उज्र न सुना गया।
मदारीलाल सबको अपने साथ ले गये और आज दस साल से उनका पालन कर रहे है।
दोनों बच्चे कालेज में पढ़ते है और कन्या का एक प्रतिष्ठित कुल में विवाह हो गया हे।
मदारीलाल और उनकी स्त्री तन-मन से रामेश्वरी की सेवा करते हैं और उनके इशारों पर चलते हैं।
मदारीलाल सेवा से अपने पाप का प्रायश्चित कर रहे हैं।

मानसरोवर भाग- 
नादिरशाह की सेना ने दिल्ली में कत्लेआम कर रखा है।
गलियों में खून की नदियाँ बह रही हैं।
चारों तरफ हाहाकार मचा हुआ है।
बाजार बंद हैं।
दिल्ली के लोग घरों के द्वार बंद किये जान की खैर मना रहे हैं।
किसी की जान सलामत नहीं है।
कहीं घरों में आग लगी हुई है, कहीं बाजार लुट रहा है; कोई किसी की फरियाद नहीं सुनता।
रईसों की बेगमें महलों से निकाली जा रही हैं और उनकी बेहुरमती की जाती है।
ईरानी सिपाहियों की रक्तपिपासा किसी तरह नहीं बुझती।
मानव हृदय की क्रूरता, कठोरता और पैशाचिकता अपना विकरालतम रूप धारण किये हुए हैं।
इसी समय नादिरशाह ने बादशाही महल में प्रवेश किया।
दिल्ली उन दिनों भोगविलास की केंद्र बनी हुई थी।
सजावट और तकल्लुफ के सामानों से रईसों के भवन भरे रहते थे।
स्त्रियों को बनाव-सिंगार के सिवा कोई काम न था।
पुरुषों को सुख-भोग के सिवा और कोई चिंता न थी।
राजनीति का स्थान शेरो-शायरी ने ले लिया था।
समस्त प्रान्तों से धन खिंच-खिंचकर दिल्ली आता था और पानी की भाँति बहाया जाता था।
वेश्याओं की चाँदी थी।
कहीं तीतरों के जोड़ होते थे, कहीं बटेरों और बुलबुलों की पालियाँ ठनती थीं।
सारा नगर विलास-निद्रा में मग्न था।
नादिरशाह शाही महल में पहुँचा तो वहाँ का सामान देखकर उसकी आँखें खुल गयीं।
उसका जन्म दरिद्र-घर में हुआ था।
उसका समस्त जीवन रणभूमि में ही कटा था।
भोगविलास का उसे चसका न लगा था।
कहाँ रणक्षेत्र के कष्ट और कहाँ यह सुख-साम्राज्य।
जिधर आँख उठती थी, उधर से हटने का नाम न लेती थी।
संध्या हो गयी थी।
नादिरशाह अपने सरदारों के साथ महल की सैर करता और अपनी पसंद की चीजों को बटोरता हुआ दीवाने-खास में आकर कारचोबी मसनद पर बैठ गया, सरदारों को वहाँ से चले जाने का हुक्म दे दिया, अपने सब हथियार खोलकर रख दिये और महल में द़रोगा को बुलाकर हुक्म दिया- मैं शाही बेगमों का नाच देखना चाहता हूँ।
तुम इसी वक्त उनको सुंदर वस्त्रभूषणों से सजाकर मेरे सामने लाओ।
खबरदार, जरा भी देर न हो ! मैं कोई उज्र या इनकार नहीं सुन सकता।
दारोगा ने यह नादिरशाही हुक्म सुना तो होश उड़ गये।
वह महिलाएँ जिन पर कभी सूर्य की दृष्टि भी नहीं पड़ी कैसे इस मजलिस में आयेंगी ! नाचने का तो कहना ही क्या ! शाही बेगमों का इतना अपमान कभी न हुआ था।
हा नरपिशाच ! दिल्ली को खून से रँगकर भी तेरा चित्त शांत नहीं हुआ ! मगर नादिरशाह के सम्मुख एक शब्द भी जबान से निकालना अग्नि के मुख में कूदना था।
सिर झुकाकर आदाब बजा लाया और आकर रनिवास में सब बेगमों को नादिरशाही हुक्म सुना दिया; उसके साथ ही यह इत्तला भी दे दी कि जरा भी ताम्मुल न हो, नादिरशाह कोई उज्र या हीला न सुनेगा ! शाही खानदान पर इतनी बड़ी विपत्ति कभी नहीं पड़ी; पर इस समय विजयी बादशाह की आज्ञा को शिरोधार्य करने के सिवा प्राण-रक्षा का अन्य कोई उपाय नहीं था।
बेगमों ने यह आज्ञा सुनी तो हतबुद्धि-सी हो गयीं।
सारे रनिवास में मातम-सा छा गया।
वह चहल-पहल गायब हो गयी।
सैकड़ों हृदयों से इस अत्याचारी के प्रति एक शाप निकल गया।
किसी ने आकाश की ओर सहायतायाचक लोचनों से देखा, किसी ने खुदा और रसूल को सुमिरन किया; पर ऐसी एक महिला भी न थी जिसकी निगाह कटार या तलवार की तरफ गयी हो।
यद्यपि इनमें कितनी ही बेगमों के नसों में राजपूतानियों का रक्त प्रवाहित हो रहा था; पर इंद्रियलिप्सा ने 'जौहर' की पुरानी आग ठंडी कर दी थी।
सुखभोग की लालसा आत्म-सम्मान का सर्वनाश कर देती है।
आपस में सलाह करके मर्यादा की रक्षा का कोई उपाय सोचने की मुहलत न थी।
एक-एक पल भाग्य का निर्णय कर रहा था।
हताश होकर सभी ललनाओं ने पापी के सम्मुख जाने का निश्चय किया।
आँखों से आँसू जारी थे, दिलों से आहें निकल रही थीं; पर रत्न-जटित आभूषण पहने जा रहे थे, अश्रु-सिंचित नेत्रों में सुरमा लगाया जा रहा था और शोक-व्यथित हृदयों पर सुगंध का लेप किया जा रहा था।
कोई केश गूँथती थी, कोई माँगों में मोतियाँ पिरोती थी।
एक भी ऐसे पक्के इरादे की स्त्री न थी, जो ईश्वर पर अथवा अपनी टेक पर, इस आज्ञा का उल्लंघन करने का साहस कर सके।
एक घंटा भी न गुजरने पाया था कि बेगमात पूरे-के-पूरे आभूषणों से जगमगाती, अपने मुख की कांति से बेले और गुलाब की कलियों को लजाती, सुगंध की लपटें उड़ाती, छमछम करती हुई दीवाने-खास में आकर नादिरशाह के सामने खड़ी हो गयीं।
नादिरशाह ने एक बार कनखियों से परियों के इस दल को देखा और तब मसनद की टेक लगाकर लेट गया।
अपनी तलवार और कटार सामने रख दीं।
एक क्षण में उसकी आँखें झपकने लगीं।
उसने एक अँगड़ाई ली और करवट बदल ली।
जरा देर में उसके खर्राटों की आवाजें सुनायी देने लगीं।
ऐसा जान पड़ा कि वह गहरी निद्रा में मग्न हो गया है।
आध घंटे तक वह पड़ा सोता रहा और बेगमें ज्यों-की-त्यों सिर नीचा किये दीवार के चित्रों की भाँति खड़ी रहीं।
उनमें दो-एक महिलाएँ जो ढीठ थीं, घूँघट की ओट से नादिरशाह को देख भी रही थीं और आपस में दबी जबान में कानाफूसी कर रही थीं- कैसा भयंकर स्वरूप है ! कितनी रणोन्मत्त आँखें हैं ! कितना भारी शरीर है ! आदमी काहे को है, देव है !
सहसा नादिरशाह की आँखें खुल गयीं।
परियों का दल पूर्ववत् खड़ा था।
उसे जागते देखकर बेगमों ने सिर नीचे कर लिये और अंग समेटकर भेंड़ों की भाँति एक-दूसरे से मिल गयीं।
सबके दिल धड़क रहे थे कि अब यह जालिम नाचने-गाने को कहेगा, तब कैसे क्या होगा ! खुदा इस जालिम से समझे ! मगर नाचा तो न जायगा।
चाहे जान ही क्यों न जाय।
इससे ज्यादा जिल्लत अब न सही जायगी।
सहसा नादिरशाह कठोर शब्दों में बोला- ऐ खुदा की बंदियो, मैंने तुम्हारा इम्तहान लेने के लिए बुलाया था और अफसोस के साथ कहना पड़ता है कि तुम्हारी निसबत मेरा जो गुमान था, वह हर्फ-ब-हर्फ सच निकला।
जब किसी कौम की औरतों में ग़ैरत नहीं रहती तो वह कौम मुरदा हो जाती है।
देखना चाहता था कि तुम लोगों में अभी कुछ ग़ैरत बाकी है या नहीं।
इसलिए मैंने तुम्हें यहाँ बुलाया था।
मैं तुम्हारी बेहुरमती नहीं करना चाहता था।
मैं इतना ऐश का बंदा नहीं हूँ, वरना आज भेड़ों के गल्ले चराता होता।
न इतना हवसपरस्त हूँ, वरना आज फारस में सरोद और सितार की ताने सुनता होता, जिसका मजा मैं हिंदुस्तानी गाने से कहीं ज्यादा उठा सकता हूँ।
मुझे सिर्फ तुम्हारा इम्तहान लेना था।
मुझे यह देखकर सच्चा मलाल हो रहा है कि तुममें ग़ैरत का जौहर बाकी न रहा।
क्या यह मुमकिन न था कि तुम मेरे हुक्म को पैरों तले कुचल देतीं ? जब तुम यहाँ आ गयीं तो मैंने तुम्हें एक और मौका दिया।
मैंने नींद का बहाना किया।
क्या यह मुमकिन न था कि तुममें से कोई खुदा की बंदी इस कटार को उठाकर मेरे जिगर में चुभा देती।
मैं कलामेपाक की कसम खाकर कहता हूँ कि तुम में से किसी को कटार पर हाथ रखते देखकर मुझे बेहद खुशी होती, मैं उन नाजुक हाथों के सामने गरदन झुका देता ! पर अफसोस है कि आज तैमूरी खानदान की एक बेटी भी यहाँ ऐसी नहीं निकली जो अपनी हुरमत बिगाड़ने पर हाथ उठाती ! अब यह सल्तनत जिंदा नहीं रह सकती।
इसकी हस्ती के दिन गिने हुए हैं।
इसका निशान बहुत जल्द दुनिया से मिट जाएगा।
तुम लोग जाओ और हो सके तो अब भी सल्तनत को बचाओ वरना इसी तरह हवस की गुलामी करते हुए दुनिया से रुखसत हो जाओगी।

मानसरोवर भाग- 
हल्कू ने आकर स्त्री से कहा-- सहना आया है ।
लाओं, जो रुपये रखे हैं, उसे दे दूँ, किसी तरह गला तो छूटे ।
मुन्नी झाड़ू लगा रही थी।
पीछे फिरकर बोली-तीन ही रुपये हैं, दे दोगे तो कम्मल कहॉँ से आवेगा? माघ-पूस की रात हार में कैसे कटेगी ? उससे कह दो, फसल पर दे देंगें।
अभी नहीं ।
हल्कू एक क्षण अनिशिचत दशा में खड़ा रहा ।
पूस सिर पर आ गया, कम्बल के बिना हार मे रात को वह किसी तरह सो नहीं सकता।
मगर सहना मानेगा नहीं, घुड़कियाँ जमावेगा, गालियॉं देगा।
बला से जाड़ों मे मरेंगे, बला तो सिर से टल जाएगी ।
यह सोचता हुआ वह अपना भारी-भरकम डील लिए हुए (जो उसके नाम को झूठ सिध्द करता था ) स्त्री के समीप आ गया और खुशामद करके बोला-दे दे, गला तो छूटे ।
कम्मल के लिए कोई दूसरा उपाय सोचूंगा ।
मुन्नी उसके पास से दूर हट गई और ऑंखें तरेरती हुई बोली-कर चुके दूसरा उपाय! जरा सुनूँ तो कौन-सा उपाय करोगे ? कोई खैरात दे देगा कम्मल ? न जान कितनी बाकी है, जों किसी तरह चुकने ही नहीं आती ।
मैं कहती हूं, तुम क्यों नहीं खेती छोड़ देते ? मर-मर काम करों, उपज हो तो बाकी दे दो, चलो छुटटी हुई ।
बाकी चुकाने के लिए ही तो हमारा जनम हुआ हैं ।
पेट के लिए मजूरी करों ।
ऐसी खेती से बाज आयें ।
मैं रुपयें न दूँगी, न दूँगी ।
हल्कू उदास होकर बोला-तो क्या गाली खाऊँ ?
मुन्नी ने तड़पकर कहा-गाली क्यों देगा, क्या उसका राज है ?
मगर यह कहने के साथ् ही उसकी तनी हुई भौहें ढ़ीली पड़ गई ।
हल्कू के उस वाक्य में जो कठोर सत्य था, वह मानो एक भीषण जंतु की भॉँति उसे घूर रहा था ।
उसने जाकर आले पर से रुपये निकाले और लाकर हल्कू के हाथ पर रख दिए।
फिर बोली-तुम छोड़ दो अबकी से खेती ।
मजूरी में सुख से एक रोटी तो खाने को मिलेगी ।
किसी की धौंस तो न रहेगी ।
अच्छी खेती है ! मजूरी करके लाओं, वह भी उसी में झोंक दो, उस पर धौंस ।
हल्कू न रुपयें लिये और इस तरह बाहर चला, मानो अपना हृदय निकालकर देने जा रहा हों ।
उसने मजूरी से एक-एक पैसा काट-काटकर तीन रुपये कम्बल के लिए जमा किए थें ।
वह आज निकले जा रहे थे ।
एक-एक पग के साथ उसका मस्तक पानी दीनता के भार से दबा जा रहा था ।
पूस की अँधेरी रात ! आकाश पर तारे भी ठिठुरते हुए मालूम होते थे।
हल्कू अपने खेत के किनारे ऊख के पतों की एक छतरी के नीचे बॉस के खटाले पर अपनी पुरानी गाढ़े की चादर ओढ़े पड़ा कॉप रहा था ।
खाट के नीचे उसका संगी कुत्ता जबरा पेट मे मुँह डाले सर्दी से कूँ-कूँ कर रहा था ।
दो मे से एक को भी नींद नहीं आ रही थी ।
हल्कू ने घुटनियों कों गरदन में चिपकाते हुए कहा-क्यों जबरा, जाड़ा लगता है ? कहता तो था, घर में पुआल पर लेट रह, तो यहॉँ क्या लेने आये थें ? अब खाओं ठंड, मै क्या करूँ ? जानते थें, मै।
यहॉँ हलुआ-पूरी खाने आ रहा हूँ, दोड़े-दौड़े आगे-आगे चले आये ।
अब रोओ नानी के नाम को ।
जबरा ने पड़े-पड़े दुम हिलायी और अपनी कूँ-कूँ को दीर्घ बनाता हुआ कहा-कल से मत आना मेरे साथ, नहीं तो ठंडे हो जाओगे ।
यीह रांड पछुआ न जाने कहाँ से बरफ लिए आ रही हैं ।
उठूँ, फिर एक चिलम भरूँ ।
किसी तरह रात तो कटे ! आठ चिलम तो पी चुका ।
यह खेती का मजा हैं ! और एक भगवान ऐसे पड़े हैं, जिनके पास जाड़ा आए तो गरमी से घबड़ाकर भागे।
मोटे-मोटे गददे, लिहाफ, कम्बल ।
मजाल है, जाड़े का गुजर हो जाए ।
जकदीर की खूबी ! मजूरी हम करें, मजा दूसरे लूटें !
हल्कू उठा, गड्ढ़े मे से जरा-सी आग निकालकर चिलम भरी ।
जबरा भी उठ बैठा ।
हल्कू ने चिलम पीते हुए कहा-पिएगा चिलम, जाड़ा तो क्या जाता हैं, हॉँ जरा, मन बदल जाता है।
जबरा ने उनके मुँह की ओर प्रेम से छलकता हुई ऑंखों से देखा ।
हल्कू-आज और जाड़ा खा ले ।
कल से मैं यहाँ पुआल बिछा दूँगा ।
उसी में घुसकर बैठना, तब जाड़ा न लगेगा ।
जबरा ने अपने पंजो उसकी घुटनियों पर रख दिए और उसके मुँह के पास अपना मुँह ले गया ।
हल्कू को उसकी गर्म सॉस लगी ।
चिलम पीकर हल्कू फिर लेटा और निश्चय करके लेटा कि चाहे कुछ हो अबकी सो जाऊँगा, पर एक ही क्षण में उसके हृदय में कम्पन होने लगा ।
कभी इस करवट लेटता, कभी उस करवट, पर जाड़ा किसी पिशाच की भॉँति उसकी छाती को दबाए हुए था ।
जब किसी तर न रहा गया, उसने जबरा को धीरे से उठाया और उसक सिर को थपथपाकर उसे अपनी गोद में सुला लिया ।
कुत्ते की देह से जाने कैसी दुर्गंध आ रही थी, पर वह उसे अपनी गोद मे चिपटाए हुए ऐसे सुख का अनुभव कर रहा था, जो इधर महीनों से उसे न मिला था ।
जबरा शायद यह समझ रहा था कि स्वर्ग यहीं है, और हल्कू की पवित्र आत्मा में तो उस कुत्ते के प्रति घृणा की गंध तक न ,थी ।
अपने किसी अभिन्न मित्र या भाई को भी वह इतनी ही तत्परता से गले लगाता ।
वह अपनी दीनता से आहत न था, जिसने आज उसे इस दशा कोपहुंचा दिया ।
नहीं, इस अनोखी मैत्री ने जैसे उसकी आत्मा के सब द्वार खोल दिए थे और उनका एक-एक अणु प्रकाश से चमक रहा था ।
सहसा जबरा ने किसी जानवर की आहट पाई ।
इस विशेष आत्मीयता ने उसमे एक नई स्फूर्ति पैदा कर रही थी, जो हवा के ठंडें झोकों को तुच्छ समझती थी ।
वह झपटकर उठा और छपरी से बाहर आकर भूँकने लगा ।
हल्कू ने उसे कई बार चुमकारकर बुलाया, पर वह उसके पास न आया ।
हार मे चारों तरफ दौड़-दौड़कर भूँकता रहा।
एक क्षण के लिए आ भी जाता, तो तुरंत ही फिर दौड़ता ।
कर्त्तव्य उसके हृदय में अरमान की भाँति ही उछल रहा था ।
एक घंटा और गुजर गया।
रात ने शीत को हवा से धधकाना शुरु किया।
हल्कू उठ बैठा और दोनों घुटनों को छाती से मिलाकर सिर को उसमें छिपा लिया, फिर भी ठंड कम न हुई, ऐसा जान पड़ता था, सारा रक्त जम गया हैं, धमनियों मे रक्त की जगह हिम बह रहीं है।
उसने झुककर आकाश की ओर देखा, अभी कितनी रात बाकी है ! सप्तर्षि अभी आकाश में आधे भी नहीं चढ़े ।
ऊपर आ जाऍंगे तब कहीं सबेरा होगा ।
अभी पहर से ऊपर रात हैं ।
हल्कू के खेत से कोई एक गोली के टप्पे पर आमों का एक बाग था ।
पतझड़ शुरु हो गई थी ।
बाग में पत्तियो को ढेर लगा हुआ था ।
हल्कू ने सोच, चलकर पत्तियों बटोरूँ और उन्हें जलाकर खूब तापूँ ।
रात को कोई मुझें पत्तियों बटारते देख तो समझे, कोई भूत है ।
कौन जाने, कोई जानवर ही छिपा बैठा हो, मगर अब तो बैठे नहीं रह जाता ।
उसने पास के अरहर के खेत मे जाकर कई पौधें उखाड़ लिए और उनका एक झाड़ू बनाकर हाथ में सुलगता हुआ उपला लिये बगीचे की तरफ चला ।
जबरा ने उसे आते देखा, पास आया और दुम हिलाने लगा ।
हल्कू ने कहा-अब तो नहीं रहा जाता जबरू ।
चलो बगीचे में पत्तियों बटोरकर तापें ।
टॉटे हो जाऍंगे, तो फिर आकर सोऍंगें ।
अभी तो बहुत रात है।
जबरा ने कूँ-कूँ करें सहमति प्रकट की और आगे बगीचे की ओर चला।
बगीचे में खूब अँधेरा छाया हुआ था और अंधकार में निर्दय पवन पत्तियों को कुचलता हुआ चला जाता था ।
वृक्षों से ओस की बूँदे टप-टप नीचे टपक रही थीं ।
एकाएक एक झोंका मेहँदी के फूलों की खूशबू लिए हुए आया ।
हल्कू ने कहा-कैसी अच्छी महक आई जबरू ! तुम्हारी नाक में भी तो सुगंध आ रही हैं ?
जबरा को कहीं जमीन पर एक हडडी पड़ी मिल गई थी ।
उसे चिंचोड़ रहा था ।
हल्कू ने आग जमीन पर रख दी और पत्तियों बठारने लगा ।
जरा देर में पत्तियों का ढेर लग गया था ।
हाथ ठिठुरे जाते थें ।
नगें पांव गले जाते थें ।
और वह पत्तियों का पहाड़ खड़ा कर रहा था ।
इसी अलाव में वह ठंड को जलाकर भस्म कर देगा ।
थोड़ी देर में अलावा जल उठा ।
उसकी लौ ऊपर वाले वृक्ष की पत्तियों को छू-छूकर भागने लगी ।
उस अस्थिर प्रकाश में बगीचे के विशाल वृक्ष ऐसे मालूम होते थें, मानो उस अथाह अंधकार को अपने सिरों पर सँभाले हुए हों ।
अन्धकार के उस अनंत सागर मे यह प्रकाश एक नौका के समान हिलता, मचलता हुआ जान पड़ता था ।
हल्कू अलाव के सामने बैठा आग ताप रहा था ।
एक क्षण में उसने दोहर उताकर बगल में दबा ली, दोनों पॉवं फैला दिए, मानों ठंड को ललकार रहा हो, तेरे जी में आए सो कर ।
ठंड की असीम शक्ति पर विजय पाकर वह विजय-गर्व को हृदय में छिपा न सकता था ।
उसने जबरा से कहा-क्यों जब्बर, अब ठंड नहीं लग रही है ?
जब्बर ने कूँ-कूँ करके मानो कहा-अब क्या ठंड लगती ही रहेगी ?
पहले से यह उपाय न सूझा, नहीं इतनी ठंड क्यों खातें ।
जब्बर ने पूँछ हिलायी ।
अच्छा आओ, इस अलाव को कूदकर पार करें ।
देखें, कौन निकल जाता है।
अगर जल गए बचा, तो मैं दवा न करूँगा ।
जब्बर ने उस अग्नि-राशि की ओर कातर नेत्रों से देखा !
मुन्नी से कल न कह देना, नहीं लड़ाई करेगी ।
यह कहता हुआ वह उछला और उस अलाव के ऊपर से साफ निकल गया ।
पैरों में जरा लपट लगी, पर वह कोई बात न थी ।
जबरा आग के गिर्द घूमकर उसके पास आ खड़ा हुआ ।
हल्कू ने कहा-चलो-चलों इसकी सही नहीं ! ऊपर से कूदकर आओ ।
वह फिर कूदा और अलाव के इस पार आ गया ।
पत्तियॉँ जल चुकी थीं ।
बगीचे में फिर अँधेरा छा गया था ।
राख के नीचे कुछ-कुछ आग बाकी थी, जो हवा का झोंका आ जाने पर जरा जाग उठती थी, पर एक क्षण में फिर ऑंखे बन्द कर लेती थी !
हल्कू ने फिर चादर ओढ़ ली और गर्म राख के पास बैठा हुआ एक गीत गुनगुनाने लगा ।
उसके बदन में गर्मी आ गई थी, पर ज्यों-ज्यों शीत बढ़ती जाती थी, उसे आलस्य दबाए लेता था ।
जबरा जोर से भूँककर खेत की ओर भागा ।
हल्कू को ऐसा मालूम हुआ कि जानवरों का एक झुण्ड खेत में आया है।
शायद नीलगायों का झुण्ड था ।
उनके कूदने-दौड़ने की आवाजें साफ कान में आ रही थी ।
फिर ऐसा मालूम हुआ कि खेत में चर रहीं है।
उनके चबाने की आवाज चर-चर सुनाई देने लगी।
उसने दिल में कहा-नहीं, जबरा के होते कोई जानवर खेत में नहीं आ सकता।
नोच ही डाले।
मुझे भ्रम हो रहा है।
कहॉँ! अब तो कुछ नहीं सुनाई देता।
मुझे भी कैसा धोखा हुआ!
उसने जोर से आवाज लगायी-जबरा, जबरा।
जबरा भूँकता रहा।
उसके पास न आया।
फिर खेत के चरे जाने की आहट मिली।
अब वह अपने को धोखा न दे सका।
उसे अपनी जगह से हिलना जहर लग रहा था।
कैसा दँदाया हुआ बैठा था।
इस जाड़े-पाले में खेत में जाना, जानवरों के पीछे दौड़ना असह्य जान पड़ा।
वह अपनी जगह से न हिला।
उसने जोर से आवाज लगायी-हिलो! हिलो! हिलो!
जबरा फिर भूँक उठा ।
जानवर खेत चर रहे थें ।
फसल तैयार हैं ।
कैसी अच्छी खेती थी, पर ये दुष्ट जानवर उसका सर्वनाश किए डालते है।
हल्कू पक्का इरादा करके उठा और दो-तीन कदम चला, पर एकाएक हवा कस ऐसा ठंडा, चुभने वाला, बिच्छू के डंक का-सा झोंका लगा कि वह फिर बुझते हुए अलाव के पास आ बैठा और राख को कुरेदकर अपनी ठंडी देह को गर्माने लगा ।
जबरा अपना गला फाड़ डालता था, नील गाये खेत का सफाया किए डालती थीं और हल्कू गर्म राख के पास शांत बैठा हुआ था ।
अकर्मण्यता ने रस्सियों की भॉति उसे चारों तरफ से जकड़ रखा था।
उसी राख के पस गर्म जमीन परद वही चादर ओढ़ कर सो गया ।
सबेरे जब उसकी नींद खुली, तब चारों तरफ धूप फैली गई थी और मुन्नी की रही थी-क्या आज सोते ही रहोगें ? तुम यहॉ आकर रम गए और उधर सारा खेत चौपट हो गया ।
हल्कू न उठकर कहा-क्या तू खेत से होकर आ रही है ?
मुन्नी बोली-हॉँ, सारे खेत कासत्यनाश हो गया ।
भला, ऐसा भी कोई सोता है।
तुम्हारे यहॉ मँड़ैया डालने से क्या हुआ ?
हल्कू ने बहाना किया-मैं मरते-मरते बचा, तुझे अपने खेत की पड़ी हैं।
पेट में ऐसा दरद हुआ, ऐसा दरद हुआ कि मै नहीं जानता हूँ !
दोनों फिर खेत के डॉँड पर आयें ।
देखा सारा खेत रौदां पड़ा हुआ है और जबरा मॅड़ैया के नीचे चित लेटा है, मानो प्राण ही न हों ।
दोनों खेत की दशा देख रहे थें ।
मुन्नी के मुख पर उदासी छायी थी, पर हल्कू प्रसन्न था ।
मुन्नी ने चिंतित होकर कहा-अब मजूरी करके मालगुजारी भरनी पड़ेगी।
हल्कू ने प्रसन्न मुख से कहा-रात को ठंड में यहॉ सोना तो न पड़ेगा।

मानसरोवर भाग- 
बेनीमाधव सिंह गौरीपुर गाँव के जमींदार और नम्बरदार थे।
उनके पितामह किसी समय बड़े धन-धान्य संपन्न थे।
गाँव का पक्का तालाब और मंदिर जिनकी अब मरम्मत भी मुश्किल थी, उन्हीं के कीर्ति-स्तंभ थे।
कहते हैं इस दरवाजे पर हाथी झूमता था, अब उसकी जगह एक बूढ़ी भैंस थी, जिसके शरीर में अस्थि-पंजर के सिवा और कुछ शेष न रहा था; पर दूध शायद बहुत देती थी; क्योंकि एक न एक आदमी हांडी लिए उसके सिर पर सवार ही रहता था।
बेनीमाधव सिंह अपनी आधी से अधिक संपत्ति वकीलों को भेंट कर चुके थे।
उनकी वर्तमान आय एक हजार रुपये वार्षिक से अधिक न थी।
ठाकुर साहब के दो बेटे थे।
बड़े का नाम श्रीकंठ सिंह था।
उसने बहुत दिनों के परिश्रम और उद्योग के बाद बी.ए. की डिग्री प्राप्त की थी।
अब एक दफ्तर में नौकर था।
छोटा लड़का लालबिहारी सिंह दोहरे बदन का, सजीला जवान था।
भरा हुआ मुखड़ा,चौड़ी छाती।
भैंस का दो सेर ताजा दूध वह उठ कर सबेरे पी जाता था।
श्रीकंठ सिंह की दशा बिलकुल विपरीत थी।
इन नेत्रप्रिय गुणों को उन्होंने बी.ए. --इन्हीं दो अक्षरों पर न्योछावर कर दिया था।
इन दो अक्षरों ने उनके शरीर को निर्बल और चेहरे को कांतिहीन बना दिया था।
इसी से वैद्यक ग्रंथों पर उनका विशेष प्रेम था।
आयुर्वेदिक औषधियों पर उनका अधिक विश्वास था।
शाम-सबेरे उनके कमरे से प्राय: खरल की सुरीली कर्णमधुर ध्वनि सुनायी दिया करती थी।
लाहौर और कलकत्ते के वैद्यों से बड़ी लिखा-पढ़ी रहती थी।
श्रीकंठ इस अँगरेजी डिग्री के अधिपति होने पर भी अँगरेजी सामाजिक प्रथाओं के विशेष प्रेमी न थे; बल्कि वह बहुधा बड़े जोर से उसकी निंदा और तिरस्कार किया करते थे।
इसी से गॉँव में उनका बड़ा सम्मान था।
दशहरे के दिनों में वह बड़े उत्साह से रामलीला होते और स्वयं किसी न किसी पात्र का पार्ट लेते थे।
गौरीपुर में रामलीला के वही जन्मदाता थे।
प्राचीन हिंदू सभ्यता का गुणगान उनकी धार्मिकता का प्रधान अंग था।
सम्मिलित कुटुम्ब के तो वह एक-मात्र उपासक थे।
आज-कल स्त्रियों को कुटुम्ब को कुटुम्ब में मिल-जुल कर रहने की जो अरुचि होती है, उसे वह जाति और देश दोनों के लिए हानिकारक समझते थे।
यही कारण था कि गॉँव की ललनाऍं उनकी निंदक थीं ! कोई-कोई तो उन्हें अपना शत्रु समझने में भी संकोच न करती थीं ! स्वयं उनकी पत्नी को ही इस विषय में उनसे विरोध था।
यह इसलिए नहीं कि उसे अपने सास-ससुर, देवर या जेठ आदि घृणा थी; बल्कि उसका विचार था कि यदि बहुत कुछ सहने और तरह देने पर भी परिवार के साथ निर्वाह न हो सके, तो आये-दिन की कलह से जीवन को नष्ट करने की अपेक्षा यही उत्तम है कि अपनी खिचड़ी अलग पकायी जाय।
आनंदी एक बड़े उच्च कुल की लड़की थी।
उसके बाप एक छोटी-सी रियासत के ताल्लुकेदार थे।
विशाल भवन, एक हाथी, तीन कुत्ते, बाज, बहरी-शिकरे, झाड़-फानूस, आनरेरी मजिस्ट्रेट और ऋण, जो एक प्रतिष्ठित ताल्लुकेदार के भोग्य पदार्थ हैं, सभी यहॉँ विद्यमान थे।
नाम था भूपसिंह।
बड़े उदार-चित्त और प्रतिभाशाली पुरुष थे; पर दुर्भाग्य से लड़का एक भी न था।
सात लड़कियॉँ हुईं और दैवयोग से सब की सब जीवित रहीं।
पहली उमंग में तो उन्होंने तीन ब्याह दिल खोलकर किये; पर पंद्रह-बीस हजार रुपयों का कर्ज सिर पर हो गया, तो ऑंखें खुलीं, हाथ समेट लिया।
आनंदी चौथी लड़की थी।
वह अपनी सब बहनों से अधिक रूपवती और गुणवती थी।
इससे ठाकुर भूपसिंह उसे बहुत प्यार करते थे।
सुन्दर संतान को कदाचित् उसके माता-पिता भी अधिक चाहते हैं।
ठाकुर साहब बड़े धर्म-संकट में थे कि इसका विवाह कहॉँ करें? न तो यही चाहते थे कि ऋण का बोझ बढ़े और न यही स्वीकार था कि उसे अपने को भाग्यहीन समझना पड़े।
एक दिन श्रीकंठ उनके पास किसी चंदे का रुपया मांगने आए।
शायद नागरी-प्रचार का चंदा था।
भूपसिंह उनके स्वभाव पर रीझ गये और धूमधाम से श्रीकंठसिंह का आनंदी के साथ ब्याह हो गया।
आनंदी अपने नये घर में आयी, तो यहाँ का रंग-ढंग कुछ और ही देखा।
जिस टीम-टाम की उसे बचपन से ही आदत पड़ी हुई थी, वह यहां नाम-मात्र को भी न थी।
हाथी-घोड़ों का तो कहना ही क्या, कोई सजी हुई सुंदर बहली तक न थी।
रेशमी स्लीपर साथ लायी थी; पर यहाँ बाग कहाँ।
मकान में खिड़कियाँ तक न थीं, न जमीन पर फर्श, न दीवार पर तस्वीरें।
यह एक सीधा-सादा देहाती गृहस्थी का मकान था; किन्तु आनंदी ने थोड़े ही दिनों में अपने को इस नयी अवस्था के ऐसा अनुकूल बना लिया, मानों उसने विलास के सामान कभी देखे ही न थे।
एक दिन दोपहर के समय लालबिहारी सिंह दो चिड़िया लिये हुए आया और भावज से बोला--जल्दी से पका दो, मुझे भूख लगी है।
आनंदी भोजन बनाकर उसकी राह देख रही थी।
अब वह नया व्यंजन बनाने बैठी।
हांड़ी में देखा, तो घी पाव-भर से अधिक न था।
बड़े घर की बेटी, किफायत क्या जाने।
उसने सब घी मांस में डाल दिया।
लालबिहारी खाने बैठा, तो दाल में घी न था, बोला--दाल में घी क्यों नहीं छोड़ा?
आनंदी ने कहा--घी सब मांस में पड़ गया।
लालबिहारी जोर से बोला--अभी परसों घी आया है।
इतना जल्द उठ गया?
आनंदी ने उत्तर दिया--आज तो कुल पाव-भर रहा होगा।
वह सब मैंने मांस में डाल दिया।
जिस तरह सूखी लकड़ी जल्दी से जल उठती है, उसी तरह क्षुधा से बावला मनुष्य जरा-जरा सी बात पर तिनक जाता है।
लालबिहारी को भावज की यह ढिठाई बहुत बुरी मालूम हुई, तिनक कर बोला--मैके में तो चाहे घी की नदी बहती हो !
स्त्री गालियॉँ सह लेती हैं, मार भी सह लेती हैं; पर मैके की निंदा उनसे नहीं सही जाती।
आनंदी मुँह फेर कर बोली--हाथी मरा भी, तो नौ लाख का।
वहॉँ इतना घी नित्य नाई-कहार खा जाते हैं।
लालबिहारी जल गया, थाली उठाकर पलट दी, और बोला--जी चाहता है, जीभ पकड़ कर खींच लूँ।
आनंद को भी क्रोध आ गया।
मुँह लाल हो गया, बोली--वह होते तो आज इसका मजा चखाते।
अब अपढ़, उजड्ड ठाकुर से न रहा गया।
उसकी स्त्री एक साधारण जमींदार की बेटी थी।
जब जी चाहता, उस पर हाथ साफ कर लिया करता था।
खड़ाऊँ उठाकर आनंदी की ओर जोर से फेंकी, और बोला--जिसके गुमान पर भूली हुई हो, उसे भी देखूँगा और तुम्हें भी।
आनंदी ने हाथ से खड़ाऊँ रोकी, सिर बच गया; पर अँगली में बड़ी चोट आयी।
क्रोध के मारे हवा से हिलते पत्ते की भांति कांपती हुई अपने कमरे में आ कर खड़ी हो गयी।
स्त्री का बल और साहस, मान और मर्यादा पति तक है।
उसे अपने पति के ही बल और पुरुषत्व का घमंड होता है।
आनंदी खून का घूँट पी कर रह गयी।
श्रीकंठ सिंह शनिवार को घर आया करते थे।
वृहस्पति को यह घटना हुई थी।
दो दिन तक आनंदी कोप-भवन में रही।
न कुछ खाया न पिया, उनकी बाट देखती रही।
अंत में शनिवार को वह नियमानुकूल संध्या समय घर आये और बाहर बैठ कर कुछ इधर-उधर की बातें, कुछ देश-काल संबंधी समाचार तथा कुछ नये मुकदमों आदि की चर्चा करने लगे।
यह वार्तालाप दस बजे रात तक होता रहा।
गाँव के भद्र पुरुषों को इन बातों में ऐसा आनंद मिलता था कि खाने-पीने की भी सुधि न रहती थी।
श्रीकंठ को पिंड छुड़ाना मुश्किल हो जाता था।
ये दो-तीन घंटे आनंदी ने बड़े कष्ट से काटे ! किसी तरह भोजन का समय आया।
पंचायत उठी।
एकांत हुआ, तो लालबिहारी ने कहा--भैया, आप जरा भाभी को समझा दीजिएगा कि मुँह सँभाल कर बातचीत किया करें, नहीं तो एक दिन अनर्थ हो जायगा।
बेनीमाधव सिंह ने बेटे की ओर साक्षी दी--हाँ, बहू-बेटियों का यह स्वभाव अच्छा नहीं कि मर्दों के मूँह लगें।
लालबिहारी--वह बड़े घर की बेटी हैं, तो हम भी कोई कुर्मी-कहार नहीं है।
श्रीकंठ ने चिंतित स्वर से पूछा--आखिर बात क्या हुई?
लालबिहारी ने कहा--कुछ भी नहीं; यों ही आप ही आप उलझ पड़ीं।
मैके के सामने हम लोगों को कुछ समझती ही नहीं।
श्रीकंठ खा-पीकर आनंदी के पास गये।
वह भरी बैठी थी।
यह हजरत भी कुछ तीखे थे।
आनंदी ने पूछा--चित्त तो प्रसन्न है।
श्रीकंठ बोले--बहुत प्रसन्न है; पर तुमने आजकल घर में यह क्या उपद्रव मचा रखा है?
आनंदी की त्योरियों पर बल पड़ गये, झुँझलाहट के मारे बदन में ज्वाला-सी दहक उठी।
बोली--जिसने तुमसे यह आग लगायी है, उसे पाऊँ, मुँह झुलस दूँ।
श्रीकंठ--इतनी गरम क्यों होती हो, बात तो कहो।
आनंदी--क्या कहूँ, यह मेरे भाग्य का फेर है ! नहीं तो गँवार छोकरा, जिसको चपरासगिरी करने का भी शऊर नहीं, मुझे खड़ाऊँ से मार कर यों न अकड़ता।
श्रीकंठ--सब हाल साफ-साफ कहा, तो मालूम हो।
मुझे तो कुछ पता नहीं।
आनंदी--परसों तुम्हारे लाड़ले भाई ने मुझसे मांस पकाने को कहा।
घी हांडी में पाव-भर से अधिक न था।
वह सब मैंने मांस में डाल दिया।
जब खाने बैठा तो कहने लगा--दाल में घी क्यों नहीं है? बस, इसी पर मेरे मैके को बुरा-भला कहने लगा--मुझसे न रहा गया।
मैंने कहा कि वहॉँ इतना घी तो नाई-कहार खा जाते हैं, और किसी को जान भी नहीं पड़ता।
बस इतनी सी बात पर इस अन्यायी ने मुझ पर खड़ाऊँ फेंक मारी।
यदि हाथ से न रोक लूँ, तो सिर फट जाय।
उसी से पूछो, मैंने जो कुछ कहा है, वह सच है या झूठ।
श्रीकंठ की ऑंखें लाल हो गयीं।
बोले--यहाँ तक हो गया, इस छोकरे का यह साहस! आनंदी स्त्रियों के स्वभावानुसार रोने लगी; क्योंकि ऑंसू उनकी पलकों पर रहते हैं।
श्रीकंठ बड़े धैर्यवान् और शांति पुरुष थे।
उन्हें कदाचित् ही कभी क्रोध आता था; स्त्रियों के आंसू पुरुष की क्रोधाग्नि भड़काने में तेल का काम देते हैं।
रात भर करवटें बदलते रहे।
उद्विग्नता के कारण पलक तक नहीं झपकी।
प्रात:काल अपने बाप के पास जाकर बोले--दादा, अब इस घर में मेरा निबाह न होगा।
इस तरह की विद्रोह-पूर्ण बातें कहने पर श्रीकंठ ने कितनी ही बार अपने कई मित्रों को आड़े हाथों लिया था; परन्तु दुर्भाग्य, आज उन्हें स्वयं वे ही बातें अपने मुँह से कहनी पड़ी ! दूसरों को उपदेश देना भी कितना सहज है!
बेनीमाधव सिंह घबरा उठे और बोले--क्यों?
श्रीकंठ--इसलिए कि मुझे भी अपनी मान--प्रतिष्ठा का कुछ विचार है।
आपके घर में अब अन्याय और हठ का प्रकोप हो रहा है।
जिनको बड़ों का आदर-सम्मान करना चाहिए, वे उनके सिर चढ़ते हैं।
मैं दूसरे का नौकर ठहरा घर पर रहता नहीं।
यहाँ मेरे पीछे स्त्रियों पर खड़ाऊँ और जूतों की बौछारें होती हैं।
कड़ी बात तक चिन्ता नहीं।
कोई एक की दो कह ले, वहाँ तक मैं सह सकता हूँ किन्तु यह कदापि नहीं हो सकता कि मेरे ऊपर लात-घूँसे पड़ें और मैं दम न मारुँ।
बेनीमाधव सिंह कुछ जवाब न दे सके।
श्रीकंठ सदैव उनका आदर करते थे।
उनके ऐसे तेवर देखकर बूढ़ा ठाकुर अवाक् रह गया।
केवल इतना ही बोला--बेटा, तुम बुद्धिमान होकर ऐसी बातें करते हो? स्त्रियाँ इस तरह घर का नाश कर देती है।
उनको बहुत सिर चढ़ाना अच्छा नहीं।
श्रीकंठ--इतना मैं जानता हूँ, आपके आशीर्वाद से ऐसा मूर्ख नहीं हूँ।
आप स्वयं जानते हैं कि मेरे ही समझाने-बुझाने से, इसी गाँव में कई घर सँभल गये, पर जिस स्त्री की मान-प्रतिष्ठा का ईश्वर के दरबार में उत्तरदाता हूँ, उसके प्रति ऐसा घोर अन्याय और पशुवत् व्यवहार मुझे असह्य है।
आप सच मानिए, मेरे लिए यही कुछ कम नहीं है कि लालबिहारी को कुछ दंड नहीं होता।
अब बेनीमाधव सिंह भी गरमाये।
ऐसी बातें और न सुन सके।
बोले--लालबिहारी तुम्हारा भाई है।
उससे जब कभी भूल--चूक हो, उसके कान पकड़ो लेकिन...
श्रीकंठ—लालबिहारी को मैं अब अपना भाई नहीं समझता।
बेनीमाधव सिंह--स्त्री के पीछे?
श्रीकंठ—जी नहीं, उसकी क्रूरता और अविवेक के कारण।
दोनों कुछ देर चुप रहे।
ठाकुर साहब लड़के का क्रोध शांत करना चाहते थे, लेकिन यह नहीं स्वीकार करना चाहते थे कि लालबिहारी ने कोई अनुचित काम किया है।
इसी बीच में गाँव के और कई सज्जन हुक्के-चिलम के बहाने वहाँ आ बैठे।
कई स्त्रियों ने जब यह सुना कि श्रीकंठ पत्नी के पीछे पिता से लड़ने की तैयार हैं, तो उन्हें बड़ा हर्ष हुआ।
दोनों पक्षों की मधुर वाणियॉँ सुनने के लिए उनकी आत्माऍं तिलमिलाने लगीं।
गाँव में कुछ ऐसे कुटिल मनुष्य भी थे, जो इस कुल की नीतिपूर्ण गति पर मन ही मन जलते थे।
वे कहा करते थे—श्रीकंठ अपने बाप से दबता है, इसीलिए वह दब्बू है।
उसने विद्या पढ़ी, इसलिए वह किताबों का कीड़ा है।
बेनीमाधव सिंह उसकी सलाह के बिना कोई काम नहीं करते, यह उनकी मूर्खता है।
इन महानुभावों की शुभकामनाऍं आज पूरी होती दिखायी दीं।
कोई हुक्का पीने के बहाने और कोई लगान की रसीद दिखाने आ कर बैठ गया।
बेनीमाधव सिंह पुराने आदमी थे।
इन भावों को ताड़ गये।
उन्होंने निश्चय किया चाहे कुछ ही क्यों न हो, इन द्रोहियों को ताली बजाने का अवसर न दूँगा।
तुरंत कोमल शब्दों में बोले--बेटा, मैं तुमसे बाहर नहीं हूँ।
तम्हारा जो जी चाहे करो, अब तो लड़के से अपराध हो गया।
इलाहाबाद का अनुभव-रहित झल्लाया हुआ ग्रेजुएट इस बात को न समझ सका।
उसे डिबेटिंग-क्लब में अपनी बात पर अड़ने की आदत थी, इन हथकंडों की उसे क्या खबर? बाप ने जिस मतलब से बात पलटी थी, वह उसकी समझ में न आया।
बोला—लालबिहारी के साथ अब इस घर में नहीं रह सकता।
बेनीमाधव—बेटा, बुद्धिमान लोग मूर्खों की बात पर ध्यान नहीं देते।
वह बेसमझ लड़का है।
उससे जो कुछ भूल हुई, उसे तुम बड़े होकर क्षमा करो।
श्रीकंठ—उसकी इस दुष्टता को मैं कदापि नहीं सह सकता।
या तो वही घर में रहेगा, या मैं ही।
आपको यदि वह अधिक प्यारा है, तो मुझे विदा कीजिए, मैं अपना भार आप संभाल लूँगा।
यदि मुझे रखना चाहते हैं तो उससे कहिए, जहाँ चाहे चला जाय।
बस यह मेरा अंतिम निश्चय है।
लालबिहारी सिंह दरवाजे की चौखट पर चुपचाप खड़ा बड़े भाई की बातें सुन रहा था।
वह उनका बहुत आदर करता था।
उसे कभी इतना साहस न हुआ था कि श्रीकंठ के सामने चारपाई पर बैठ जाय, हुक्का पी ले या पान खा ले।
बाप का भी वह इतना मान न करता था।
श्रीकंठ का भी उस पर हार्दिक स्नेह था।
अपने होश में उन्होंने कभी उसे घुड़का तक न था।
जब वह इलाहाबाद से आते, तो उसके लिए कोई न कोई वस्तु अवश्य लाते।
मुगदर की जोड़ी उन्होंने ही बनवा दी थी।
पिछले साल जब उसने अपने से ड्यौढ़े जवान को नागपंचमी के दिन दंगल में पछाड़ दिया, तो उन्होंने पुलकित होकर अखाड़े में ही जा कर उसे गले लगा लिया था, पॉँच रुपये के पैसे लुटाये थे।
ऐसे भाई के मुँह से आज ऐसी हृदय-विदारक बात सुनकर लालबिहारी को बड़ी ग्लानि हुई।
वह फूट-फूट कर रोने लगा।
इसमें संदेह नहीं कि अपने किये पर पछता रहा था।
भाई के आने से एक दिन पहले से उसकी छाती धड़कती थी कि देखूँ भैया क्या कहते हैं।
मैं उनके सम्मुख कैसे जाऊँगा, उनसे कैसे बोलूँगा, मेरी आंखे उनके सामने कैसे उठेगी।
उसने समझा था कि भैया मुझे बुलाकर समझा देंगे।
इस आशा के विपरीत आज उसने उन्हें निर्दयता की मूर्ति बने हुए पाया।
वह मूर्ख था।
परंतु उसका मन कहता था कि भैया मेरे साथ अन्याय कर रहे हैं।
यदि श्रीकंठ उसे अकेले में बुलाकर दो-चार बातें कह देते; इतना ही नहीं दो-चार तमाचे भी लगा देते तो कदाचित् उसे इतना दु:ख न होता; पर भाई का यह कहना कि अब मैं इसकी सूरत नहीं देखना चाहता, लालबिहारी से सहा न गया ! वह रोता हुआ घर आया।
कोठारी में जा कर कपड़े पहने, आंखे पोंछी, जिसमें कोई यह न समझे कि रोता था।
तब आनंदी के द्वार पर आकर बोला—भाभी, भैया ने निश्चय किया है कि वह मेरे साथ इस घर में न रहेंगे।
अब वह मेरा मुँह नहीं देखना चाहते; इसलिए अब मैं जाता हूँ।
उन्हें फिर मुँह न दिखाऊँगा ! मुझसे जो कुछ अपराध हुआ, उसे क्षमा करना।
यह कहते-कहते लालबिहारी का गला भर आया।
जिस समय लालबिहारी सिंह सिर झुकाये आनंदी के द्वार पर खड़ था, उसी समय श्रीकंठ सिंह भी आंखे लाल किये बाहर से आये।
भाई को खड़ा देखा, तो घृणा से आंखे फेर लीं, और कतरा कर निकल गये।
मानों उसकी परछाही से दूर भागते हों।
आनंदी ने लालबिहारी की शिकायत तो की थी, लेकिन अब मन में पछता रही थी वह स्वभाव से ही दयावती थी।
उसे इसका तनिक भी ध्यान न था कि बात इतनी बढ़ जायगी।
वह मन में अपने पति पर झुँझला रही थी कि यह इतने गरम क्यों होते हैं।
उस पर यह भय भी लगा हुआ था कि कहीं मुझसे इलाहाबाद चलने को कहें, तो कैसे क्या करुँगी।
इस बीच में जब उसने लालबिहारी को दरवाजे पर खड़े यह कहते सुना कि अब मैं जाता हूँ, मुझसे जो कुछ अपराध हुआ, क्षमा करना, तो उसका रहा-सहा क्रोध भी पानी हो गया।
वह रोने लगी।
मन का मैल धोने के लिए नयन-जल से उपयुक्त और कोई वस्तु नहीं है।
श्रीकंठ को देखकर आनंदी ने कहा—लाला बाहर खड़े बहुत रो रहे हैं।
श्रीकंठ--तो मैं क्या करूँ?
आनंदी—भीतर बुला लो।
मेरी जीभ में आग लगे ! मैंने कहाँ से यह झगड़ा उठाया।
श्रीकंठ--मैं न बुलाऊँगा।
आनंदी--पछताओगे।
उन्हें बहुत ग्लानि हो गयी है, ऐसा न हो, कहीं चल दें।
श्रीकंठ न उठे।
इतने में लालबिहारी ने फिर कहा--भाभी, भैया से मेरा प्रणाम कह दो।
वह मेरा मुँह नहीं देखना चाहते; इसलिए मैं भी अपना मुँह उन्हें न दिखाऊँगा।
लालबिहारी इतना कह कर लौट पड़ा, और शीघ्रता से दरवाजे की ओर बढ़ा।
अंत में आनंदी कमरे से निकली और उसका हाथ पकड़ लिया।
लालबिहारी ने पीछे फिर कर देखा और ऑंखों में आंसू भरे बोला--मुझे जाने दो।
आनंदी-- कहाँ जाते हो?
लालबिहारी-- जहाँ कोई मेरा मुँह न देखे।
आनंदी—- मैं न जाने दूँगी?
लालबिहारी—- मैं तुम लोगों के साथ रहने योग्य नहीं हूँ।
आनंदी—-तुम्हें मेरी सौगंध अब एक पग भी आगे न बढ़ाना।
लालबिहारी—जब तक मुझे यह न मालूम हो जाय कि भैया का मन मेरी तरफ से साफ हो गया, तब तक मैं इस घर में कदापि न रहूँगा।
आनंदी—मैं ईश्वर को साक्षी दे कर कहती हूँ कि तुम्हारी ओर से मेरे मन में तनिक भी मैल नहीं है।
अब श्रीकंठ का हृदय भी पिघला।
उन्होंने बाहर आकर लालबिहारी को गले लगा लिया।
दोनों भाई खूब फूट-फूट कर रोये।
लालबिहारी ने सिसकते हुए कहा—भैया, अब कभी मत कहना कि तुम्हारा मुँह न देखूँगा।
इसके सिवा आप जो दंड देंगे, मैं सहर्ष स्वीकार करूँगा।
श्रीकंठ ने कांपते हुए स्वर में कहा--लल्लू! इन बातों को बिल्कुल भूल जाओ।
ईश्वर चाहेगा, तो फिर ऐसा अवसर न आवेगा।
बेनीमाधव सिंह बाहर से आ रहे थे।
दोनों भाइयों को गले मिलते देखकर आनंद से पुलकित हो गये।
बोल उठे—बड़े घर की बेटियाँ ऐसी ही होती हैं।
बिगड़ता हुआ काम बना लेती हैं।
गांव में जिसने यह वृत्तांत सुना, उसी ने इन शब्दों में आनंदी की उदारता को सराहा— बड़े घर की बेटियाँ ऐसी ही होती हैं।

तीन सौ पैंसठ दिन, कई घण्टे और कई मिनट की लगातार और अनथक दौड़-धूप के बाद मैं आखिर अपनी मंजिल पर धड़ से पहुँच गया।
बड़े बाबू के दर्शन हो गए।
मिट्टी के गोले ने आग के गोले का चक्कर पूरा कर लिया।
अब तो आप भी मेरी भूगोल की लियाकत के कायल हो गए।
इसे रुपक न समझिएगा।
बड़े बाबू में दोपहर के सूरज की गर्मी और रोशनी थी और मैं क्या और मेरी बिसात क्या, एक मुठ्ठी खाक।
बड़े बाबू मुझे देखकर मुस्कराये।
हाय, यह बड़े लोगों की मुस्कराहट, मेरा अधमरा-सा शरीर कांपते लगा।
जी में आया बड़े बाबू के कदमों पर बिछ जाऊँ।
मैं काफिर नहीं, गालिब का मुरीद नहीं, जन्नत के होने पर मुझे पूरा यकीन है, उतरा ही पूरा जितना अपने अंधेरे घर पर।
लेकिन फरिश्ते मुझे जन्नत ले जाने के लिए आए तो भी यकीनन मुझे वह जबरदस्त खुशी न होती जो इस चमकती हुई मुस्कराहट से हुई।
आंखों में सरसों फूल गई।
सारा दिल और दिमाग एक बगीचा बन गया।
कल्पना ने मिस्र के ऊंचे महल बनाने शुरु कर दिय।
सामने कुर्सियों, पर्दो और खस की टट्टियों से सजा-सजाया कमरा था।
दरवाजे पर उम्मीदवारों की भीड़ लगी हुई थी और ईजानिब एक कुर्सी पर शान से बैठे हुए सबको उसका हिस्सा देने वाले खुदा के दुनियाबी फ़र्ज अदा कर रहे थे।
नजर-मियाज़ का तूफ़ान बरपा था और मैं किसी तरफ़ आंख उठाकर न देखता था कि जैसे मुझे किसी से कुछ लेना-देना नहीं।
अचानक एक शेर जैसी गरज ने मेरे बनते हुए महल में एक भूचाल-सा ला दिया—क्या काम है? हाय रे, ये भोलापन ! इस पर सारी दुनिया के हसीनों का भोलापन और बेपरवाही निसार है।
इस ड्याढ़ी पर माथा रगड़ते-रगड़ते तीने सौ पैंसठ दिन, कई घण्टे और कई मिनट गुजर गए।
चौखट का पत्थर घिसकर जमीन से मिल गया।
ईदू बिसाती की दुकान के आधे खिलौने और गोवर्द्धन हलवाई की आधी दुकान इसी ड्यौढ़ी की भेंट चढ़ गयी और मुझसे आज सवाल होता है, क्या काम है! 
मगर नहीं, यह मेरी ज्यादती हैं सरासर जुल्म।
जो दिमाग़ बड़े-बड़े मुल्की और माली तमद्दुनी मसलों में दिन-रात लगा रहता है, जो दिमाग़ डाकूमेंटों, सरकुलरों, परवानों, हुक्मनामों, नक्शों वग़ैरह के बोझ से दबा जा रहा हो, उसके नजदीक मुझ जैसे खाक के पुतले की हस्ती ही क्या।
मच्छर अपने को चाहे हाथी समझ ले पर बैल के सींग को उसकी क्या खबर।
मैंने दबी जबान में कहा—हुजूर की क़दमबोसी के लिए हाजिर हुआ।
बड़े बाबू गरजे—क्या काम है?
अबकी बार मेरे रोएं खड़े हो गए।
खुदा के फ़जल से लहीम-शहीम आदमी हूँ, जिन दिनों कालेज में था, मेरे डील-डौल और मेरी बहादुरी और दिलेरी की धूम थी।
हाकी टीम का कप्तान, फुटवाल टीम का नायब कप्तान और क्रिकेट का जनरल था।
कितने ही गोरों के जिस्म पर अब भी मेरी बहादुरी के दाग़ बाकी होंगे।
मुमकिन है, दो-चार अब भी बैसाखियां लिए चलते या रेंगते हों।
बम्बई क्रानिकल और टाइम्स में मेरे गेंदों की धूम थी।
मगर इस वक्त बाबू साहब की गरज सुनकर मेरा शरीर कांपने लगा।
कांपते हुए बोला—हुजूर की कदमबोसी के लिए हाजिर हुआ।
बड़े बाबू ने अपना स्लीपरदार पैर मेरी तरफ़ बढ़ाकर कहा—शौक से लीजिए, यह कदम हाजिर है, जितने बोसे चाहे लीजिए, बेहिसाब मामले हैं, मुझसे कसम ले लीजिए जो मैं गिनूँ, जब तक आपका मुंह न थक जाए, लिए जाइए ! मेरे लिए इससे बढ़कर खुशनसीबी का क्या मौका होगा ? औरों को जो बात बड़े जप-तप, बड़े संयम-व्रत से मिलती है, वह मुझे बैठे-बिठाये बग़ैर हड़-फिटकरी लगाए हासिल हो गयी।
वल्लाह, हूं मैं भी खुशनसीब ।
आप अपने दोस्त-अहबाब, आत्मीय-स्वजन जो हों, उन सबको लायें तो और भी अच्छा, मेरे यहां सबको छूट है ! 
हंसी के पर्दे में यह जो जुल्म बड़े बाबू कर रहे थे उस पर शायद अपने दिल में उनको नाज हो।
इस मनहूस तकदीर का बुरा हो, जो इस दरवाज़े का भिखारी बनाए हुए है।
जी में तो आया कि हज़रत के बढ़े हुए पैर को खींच लूं और आपको जिन्दगी-भर के लिए सबक दे दूँ कि बदनसीबों से दिल्लगी करने का यह मजा हैं मगर बदनसीबी अगर दिल पर जब्र न कराये, जिल्लत का अहसास न पैदा करे तो वह बदनसीबी क्यों कहलाए।
मैं भी एक जमाने में इसी तरह लोगों को तकलीफ पहुँचाकर हंसता था।
उस वक्त इन बड़े बाबुओं की मेरी निगाह में कोई हस्ती न थी।
कितने ही बड़े बाबुओं को रुलाकर छोड़ दिया।
कोई ऐसा प्रोफेसर न था, जिसका चेहरा मेरी सूरत देखते ही पीला न पड़ जाता हो।
हजार-हजार रुपया पाने वाले प्रोफेसरों की मुझसे कोर दबकी थी।
ऐसे क्लर्को को मैं समझता ही क्या था।
लेकिन अब वह जमाना कहां।
दिल में पछताया कि नाहक कदमबोसी का लफ़्ज जबान पर लाया।
मगर अपनी बात कहना जरुरी था।
मैं पक्का इरादा करके अया था कि उस ड्यौढ़ी से आज कुछ लेकर ही उठूंगा।
मेरे धीरज और बड़े बाबू के इस तरह जान-बूझकर अनजान बनने में रस्साकशी थी।
दबी ज़बान से बोला—हुजूर, ग्रेजुएट हूँ।
शुक्र है, हज़ार शुक्र हैं, बड़े बाबू हंसे।
जैसे हांडी उबल पड़ी हो।
वह गरज और वह करख्त आवाज न थी।
मेरा माथा रगड़ना आखिर कहां तक असर न करता।
शायद असर को मेरी दुआ से दुश्मनी नहीं।
मेरे कान बड़ी बेक़रारी से वे लफ़्ज सुनने के लिए बेचैन हो रहे थे जिनसे मेरी रुह को खुशी होगी।
मगर आह, जितनी मायूसी इन कानों को हुई है उतनी शायद पहाड़ खोदने वाले फ़रहाद को भी न हुई होगी।
वह मुस्कराहट न थी, मेरी तक़दीर की हंसी थी।
हुजूर ने फ़रमाया—बड़ी खुशी की बात है, मुल्क और क़ौम के लिए इससे ज्यादा खुशी की बात और क्या हो सकती है।
मेरी दिली तमन्ना है, मुल्क का हर एक नौजवान ग्रेजुएट हो जाए।
ये ग्रेजुएट ज़िन्दगी के जिस मैदान में जाय, उस मैदान को तरक्की ही देगा—मुल्की, माली, तमद्दुनी (मजहबी) ग़रज कि हर एक किस्म की तहरीक का जन्म और तरक्की ग्रेजुएटों ही पर मुनहसर है।
अगर मुल्क में ग्रेजुएटों का यह अफ़सोसनाक अकाल न होता तो असहयोग की तहरीक क्यों इतनी जल्दी मुर्दा हो जाती ! क्यों बने हुए रंगे सियार, दग़ाबाज जरपस्त लीडरों को डाकेजनी के ऐसे मौके मिलते! तबलीग क्यों मुबल्लिगे अले हुस्सलाम की इल्लत बनती! ग्रेजुएट में सच और झूठ की परख, निगाह का फैलाव और जांचने-तोलने की क़ाबलियत होना जरुरी बात है।
मेरी आंखें तो ग्रेजुएटों को देखकर नशे के दर्जे तक खुशी से भर उठती हैं।
आप भी खुदा के फ़जल से अपनी क़िस्म की बहुत अच्छी मिसाल हैं, बिल्कुल आप-टू-डेट।
यह शेरवानी तो बरकत एण्ड को की दुकान की सिली हुई होगी।
जूते भी डासन के हैं।
क्यों न हो।
आप लोंगों ने कौम की जिन्दगी के मैयार को बहुत ऊंचा बना दिया है और अब वह बहुत जल्द अपनी मंजिल पर पहुँचेगी।
ब्लैकबर्ड पेन भी है, वेस्ट एण्ड की रिस्टवाच भी है।
बेशक अब कौमी बेड़े को ख्वाजा खिज़र की जरुरत भी नहीं।
वह उनकी मिन्नत न करेगा।
हाय तक़दीर और वाय तक़दीर ! अगर जानता कि यह शेरवानी और फ़ाउंटेनपेन और रिस्टवाज यों मज़ाक का निशाना बनेगी, तो दोस्तों का एहसान क्यों लेता।
नमाज़ बख्शवाने आया था, रोज़े गले पड़े।
किताबों में पढ़ा था, ग़रीबी की हुलिया ऐलान है अपनी नाकामी का, न्यौता देना है अपनी जिल्लत कों।
तजुर्बा भी यही कहता था।
चीथड़े लगाये हुए भिखमंगों को कितनी बेदर्दी से दुतकारता हूँ लेकिन जब कोई हजरत सूफी-साफ़ी बने हुए, लम्बे-लम्बे बाल कंधों पर बिखेरे, सुनहरा अमामा सर पर बांका-तिरछा शान से बांधे, संदली रंग का नीचा कुर्ता पहने, कमरे में आ पहुँचते हैं तो मजबूर होकर उनकी इज्जत करनी पड़ती है और उनकी पाकीज़गी के बारे में हजारों शुबहे पैदा होने पर भी छोटी-छोटी रक़म जो उनकी नज़र की जाती हे, वह एक दर्जन भिखारियों को अच्छा खाना खिलाने के सामान इकट्ठा कर देती।
पुरानी मसल है—भेस से ही भीख मिलती है।
पर आज यह बात ग़लत साबित हो गयी ।
अब बीवी साहिबा की वह तम्बीह याद आयी जो उसने चलते वक्त दी थी—क्यों बेकार अपनी बइज्जती कराने जा रहे हो।
वह साफ़ समझेंगे कि यह मांगे-जांचे का ठाठ है।
ऐसे रईस होते तो मेरे दरवाजे पर आते क्यों।
उस वक्त मैंने इस तम्बीह को बीवी की कमनिगाह और उसका गंवारपन समझा था।
पर अब मालूम हुआ कि गंवारिनें भी कभी-कभी सूझ की बातें कहते हैं।
मगर अब पछताना बेकार है।
मैंने आज़िज़ी से कहा—हुजूर, कहीं मेरी भी परवरिश फ़रमायें।
बड़े बाबू ने मेरी तरफ़ इस अन्दाज से देखा जैसे मैं किसी दूसरी दुनिया का कोई जानवर हूँ और बहुत दिलासा देने के लहजे में बोले—आपकी परवरिश खुदा करेगा।
वही सबका रज्ज़ाक है, दुनिया जब से शुरु हुई तब से तमाम शायर, हकीम और औलिया यही सिखाते आये हैं कि खुदा पर भरोसा रख और हम हैं कि उनकी हिदायत को भूल जाते हैं।
लकिन खैर, मैं आपको नेक सलाह देने में कंजूसी न करुँगा।
आप एक अखबार निकाल लीजिए।
यकीन मानिए इसके लिए बहुत ज्यादा पढ़े-लिखे होने की जरुरत नहीं और आप तो खुदा के फ़ज़ल से ग्रेजुएट है।
, स्वादिष्ट तिलाओं और स्तम्भन-बटियों के नुस्खें लिखिए।
तिब्बे अकबर में आपको हज़ारों नुस्खे मिलेंगे।
लाइब्रेरी जाकर नकल कर लाइए और अखबार में नये नाम से छापिए।
कोकशास्त्र तो आपने पढ़ा ही होगा अगर न पढ़ा हो तो एक बार पढ़ जाइए और अपने अखबार में शादी के मर्जो के तरीके लिखिए।
कामेन्द्रिय के नाम जिंतने ज्यादा आ सकें, बेहतर है फिर देखिए कैसे डाक्टर और प्रोफेसर और डिप्टी कलेक्टर आपके भक्त हो जाते हैं।
इसका खयाल रहे कि यह काम हकीमाना अन्दाज़ से किया जाए।
ब्योपारी और हकीमाना अन्दाज में थोड़ा फ़र्क़ है, ब्योपारी सिर्फ़ अपनी दवाओं की तारीफ़ करता है, हकीम परिभाषाओं और सूक्तियों को खोलकर अपने लेखों को इल्मी रंग देता है।
ब्योपारी की तारीफ से लोग चिढ़ते हैं, हकीम की तारीफ़ भरोसा दिलाने वाली होती है।
अगर इस मामले में कुछ समझने-बूझने की जरुरत हो तो रिसाला दरवेश हाज़िर हैं अगर इस काम में आपको कुछ दिक्कत मालूम होती हो, तो स्वामी श्रद्धानन्द की खिदमत में जाकर शुद्धि पर आमादगी जाहिर कीजिए—फिर देखिए आपकी कितनी खातिर-तवाजों होती है।
इतना समझाये देता हूँ कि शुद्धि के लिए फौरन तैयार न हो जाइएगा।
पहले दिन तो दो-चार हिन्दू धर्म की किताबें मांग लाइयेगा।
एक हफ्ते के बाद जाकर कुछ एतराज कीजिएगा।
मगर एतराज ऐसे हो जिनका जवाब आसानी से दिया जा सके इससे स्वामीजी को आपकी छान-बीन और जानने की ख्वाहिश का यकीन हो जायेगा।
बस, आपकी चांदी है।
आप इसके बाद इसलाम की मुखालिफत पर दो-एक मजमून या मजमूनों का सिलसिला किसी हिन्दू रिसाले में लिख देंगे तो आपकी जिन्दगी और रोटी का मसला हल हो जाएगा।
इससे भी सरल एक नुस्खा है—तबलीग़ी मिशन में शरीक हो जाइए, किसी हिन्दू औरत, खासकर नौजवान बेवा, पर डोरे डालिए।
आपको यह देखकर हैरत होगी कि वह कितनी आसानी से आपसे मुहब्बत करने लग जाती है।
आप उसकी अंधेरी जिन्दगी के लिए एक मशाल साबित होंगे।
वह उज़ नहीं करती, शौक से इसलाम कबूल कर लेगी।
बस, अब आप शहीदों में दाखिल हो गए।
अगर जरा एहतियात से काम करते रहें तो आपकी जिन्दगी बड़े चैन से गुजरेगी।
एक ही खेवे में दीनो-दुनिया दोनों ही पार हैं।
जनाब लीडर बन जाएंगे वल्लाह, एक हफ्ते में आपका शुमार नामी-गरामी लोगों में होने लगेगा, दीन के सच्चे पैरोकार।
हजारों सीधे-सादे मुसलमान आपकों दीन की डूबती हुई किश्ती का मल्लाह समझेंगे।
फिर खुदा के सिवा और किसी को खबर न होगी कि आपके हाथ क्या आता है और वह कहां जाता है और खुदा कभी राज नहीं खोला करता, यह आप जानते ही हैं।
ताज्जुब है कि इन मौकों पर आपकी निगाह क्यों नहीं जाती ! मैं तो बुड्ढा हो गया और अब कोई नया काम नहीं सीख सकता, वर्ना इस वक्त लीडरों का लीडर होता।
इस आग की लपट जैसे मज़ाक ने जिस्म में शोले पैदा कर दिये।
आंखों से चिनगारियां निकलने लगीं।
धीरज हाथ से छूटा जा रहा था।
मगर कहरे दरवेश बर जाने दरवेश(भिखारी का गुस्सा अपनी जान पर) के मुताबिक सर झुकाकर खड़ा रहा।
जितनी दलीलें दिमाग में कई दिनों से चुन-चुनकर रखी थीं, सब धरी रह गयीं।
बहुत सोचने पर भी कोई नया पहलू ध्यान में न आया।
यों खुदा के फ़ज़ल से बेवकूफ़ या कुन्दजेहन नहीं हूँ, अच्छा दिमाग पाया है।
इतने सोच-विचार से कोई अच्छी-सी गजल हो जाती।
पर तबीयत ही तो है, न लड़ी।
इत्तफाक से जेब में हाथ डाला तो अचानक याद आ गया कि सिफारिशी खतों का एक पोथा भी साथ लाया हूँ।
रोब का दिमाग पर क्या असर पड़ता है इसका आज तजुर्बा हो गया।
उम्मीद से चेहरा फूल की तरह खिल उठा।
खतों का पुलिन्दा हाथ में लेकर बोला—हुजूर, यह चन्द खत हैं इन्हें मुलाहिजा फरमा लें।
बड़े बाबू ने बण्डल लेकर मेज़ पर रख दिया और उस पर एक उड़ती हुई नज़र डालकर बोले—आपने अब तक इन मोतियों को क्यों छिपा रक्खा था ?
मेरे दिल में उम्मीद की खुशी का एक हंगामा बरपा हो गया।
जबान जो बन्द थी, खुल गयी।
उमंग से बोला—हुजूर की शान-शौकत ने मुझ पर इतना रोब डाल दिया और कुछ ऐसा जादू कर दिया कि मुझे इन खतों की याद न रही।
हुजूर से मैं बिना नमक-मिर्च लगाये सच-सच कहता हूँ कि मैंने इनके लिए किसी तरह की कोशिश या सिफारिश नहीं पहुँचायी।
किसी तरह की दौड़-भाग नहीं की।
बड़े बाबू ने मुस्कराकर कहा—अगर आप इनके लिए ज्यादा से ज्यादा दौड़-भाग करने में भी अपनी ताक़त खर्च करते तो भी मैं आपको इसके लिए बुरा-भला न कहता।
आप बेशक बड़े खुशनसीब हैं कि यह नायाब चीज़ आपकों बेमांग मिल गई, इसे जिन्दगी के सफ़र का पासपोर्ट समझिए।
वाह, आपकों खुदा के फ़ज़ल से एक एक़ से एक कद्रदान नसीब हुए।
आप जहीन हैं, सीधे-सच्चे हैं, बेलौस हैं, फर्माबरदार है।
ओफ्फोह, आपके गुणों की तो कोई इन्तहा ही नहीं है।
कसम खुदा की, आपमें तो तमाम भीतरी और बाहरी कमाल भरे हुए हैं।
आपमें सूझ-बूझ गम्भीरता, सच्चाई, चौकसी, कुलीनता, शराफत, बहादुरी, सभी गुण मौजूद हैं।
आप तो नुमाइश में रखे जाने के क़ाबिल मालूम होते हैं कि दुनिया आपकों हैरत की निगाह से देखे तो दांतों तले उंगली दबाये।
आज किसी भले का मुंह देखकर उठा था कि आप जैसे पाकीजा आदमी के दर्शन हुए।
यह वे गुण हैं जो जिन्दगी के हर एक मैदान में आपको शोहरत की चोटी तक पहुँचा सकते हैं।
सरकारी नौकरी आप जैसे गुणियों की शान के क़ाबिल नहीं।
आपकों यह कब गवारा होगा।
इस दायरे में आते ही आदमी बिलकुल जानवर बन जाता है।
बोलिए, आप इसे मंजूर कर सकते हैं ? हरगिज़ नहीं।
मैंने डरते-डरते कहा—जनाब, जरा इन लफ्जों को खोलकर समझा दीजिए।
आदमी के जानवर बनजाने से आपकी क्या मंशा है?
बड़े बाबू ने त्योरी चढ़ाते हुए कहा—या तो कोई पेचीदा बात न थी जिसका मतलब खोलकर बतलाने की जरुरत हो।
तब तो मुझे बात करने के अपने ढंग में कुछ तरमीम करनी पड़ेगी।
इस दायरे के उम्मीदवारों के लिए सबसे जरुरी और लाज़िमी सिफ़त सूझ-बूझ है।
मैं नहीं कह सकता कि मैं जो कुछ कहना चाहता हूँ, वह इस लफ्ज से अदा होता है या नहीं।
इसका अंग्रेजी लफ्ज है इनटुइशन—इशारे के असली मतलब को समझना।
मसलन अगर सरकार बहादुर यानी हाकिम जिला को शिकायत हो कि आपके इलाके में इनकमटैक्स कम वसूल होता है तो आपका फ़र्ज है कि उसमें अंधाधुन्ध इजाफ़ा करें।
आमदनी की परवाह न करें।
आमदनी का बढ़ना आपकी सूझबूझ पर मुनहसर है! एक हल्की-सी धमकी काम कर जाएगी और इनकमटैक्स दुगुना-तिगुना हो जाएगा।
यकीनन आपकों इस तरह अपना ज़मीर (अन्त:करण) बेचना गवारा न होगा।
मैंने समझ लिया कि मेरा इम्तहान हो रहा है, आशिकों जैसे जोश और सरगर्मी से बोला—मैं तो इसे जमीर बेचना नहीं समझता, यह तो नमक का हक़ है।
मेरा ज़मीर इतना नाज़ुक नहीं है।
बड़े बाबू ने मेरी तरफ़ क़द्रदानी की निगाह से देखकर कहा—शाबाश, मुझे तुमसे ऐसे ही जवाब की उम्मीद थी।
आप मुझे होनहार मालूम होते हैं।
लेकिन शायद यह दूसरी शर्त आपको मंजूर न हो।
इस दायरे के मुरीदों के लिए दूसरी शर्त यह है कि वह अपने को भूल जाएं।
कुछ आया आपकी समझ में ?
मैंने दबी जबान में कहा—जनाब को तकलीफ़ तो होगी मगर जरा फिर इसको खोलकर बतला दीजिए।
बड़े बाबू ने त्योरियों पर बल देते हुए कहा—जनाब, यह बार-बार का समझाना मुझे बुरा मालूम होता है।
मैं इससे ज्यादा आसान तरीक़े पर खयालों को ज़ाहिर नहीं कर सकता।
अपने को भूल जाना बहुत ही आम मुहावरा हैं।
अपनी खुदी को मिटा देना, अपनी शख्सियत को फ़ना कर देना, अपनी पर्सनालिटी को खत्म कर देना।
आपकी वज़ा-कज़ा से आपके बोलने, बात करने के ढंग से, आपके तौर-तरीकों से आपकी हिन्दियत मिट जानी चाहिए।
आपके मज़हबी, अखलाकी और तमद्दुनी असरों का बिलकुल ग़ायब हो जाना ज़रुर हैं।
मुझे आपके चेहरे से मालूम हो रहा है कि इस समझाने पर भी आप मेरा मतलब नहीं समझ सके।
सुनिए, आप ग़ालिबन मुसलमान हैं।
शायद आप अपने अक़ीदों में बहुत पक्के भी हों।
आप नमाज़ और रोज़े के पाबन्द हैं?
मैंने फ़ख से कहा—मैं इन चीजों का उतना ही पाबन्द हूँ जितना कोई मौलवी हो सकता हैं।
मेरी कोई नमाज़ क़ज़ा नहीं हुई।
सिवाय उन वक्तों के जब मैं बीमार था।
बड़े बाबू ने मुस्कराकर कहा—यह तो आपके अच्छे अखलाक ही कह देते हैं।
मगर इस दायरे में आकर आपकों अपने अक़ीदे और अमल में बहुत कुछ काट-छांत करनी पड़ेगी।
यहां आपका मज़हब मज़हबियत का जामा अख्तियार करेगा।
आप भूलकर भी अपनी पेशानी को किसी सिजदे में न झुकाएं, कोई बात नहीं।
आप भूलकर भी ज़कात के झगड़े में न फूसें, कोई बात नहीं।
लेकिन आपको अपने मजहब के नाम पर फ़रियाद करने के लिए हमेशा आगे रहना और दूसरों को आमादा करना होगा।
अगर आपके ज़िले में दो डिप्टी कलक्टर हिन्दू हैं और मुसलमान सिर्फ़ एक, तो आपका फ़र्ज होगा कि हिज एक्सेलेंसी गवर्नर की खिदमत में एक डेपुटेशन भेजने के लिए कौम के रईसों में आमादा करें।
अगर आपको मालूम हो कि किसी म्युनिसिपैलिटी ने क़साइयों को शहर से बाहर दूकान रखने की तजवीज़ पास कर दी है तो आपका फ़र्ज होगा कि कौम के चौधरियों को उस म्युनिसिपैलिटी का सिर तोड़ने के लिए तहरीक करें।
आपको सोते-जागते, उठते-बैठते जात-पॉँत का राग अलापना चाहिए।
मसलन इम्तहान के नतीजों में अगर आपको मुसलमान विद्यार्थियों की संख्या मुनासिब से कम नज़र आये तो आपको फौरन चांसकर के पास एक गुमनाम ख़त लिख भेजना होगा कि इस मामले में जरुर ही सख्ती से काम लिया गया है।
यह सारी बातें उसी इनटुइशनवाली शर्त के भीतर आ जाती हैं।
आपको साफ़-साफ़ शब्दों में या इशारों से यह काम करने से लिए हिदायत न की जाएगी।
सब कुछ आपकी सूझ-सूझ पर मुनहसर होगा।
आपमें यह जौहर होगा तो आप एक दिन जरुर ऊंचे ओहदे पर पहुँचेंगे।
आपको जहां तक मुमकिन हो, अंग्रेजी में लिखना और बोलना पड़ेगा।
इसके बग़ैर हुक्काम आपसे खुश न होंगे।
लेकिन क़ौमी ज़बान की हिमायत और प्रचार की सदा आपकी ज़बान से बराबर निकलती रहनी चाहिए।
आप शौक़ से अखबारों का चन्दा हज़म करें, मंगनी की किताबें पढ़ें चाहे वापसी के वक्त किताब के फट-चिंथ जाने के कारण आपको माफ़ी ही क्यों न मांगनी पड़े, लेकिन जबान की हिमायत बराबर जोरदार तरीकें से करते रहिए।
खुलासा यह कि आपको जिसका खाना उसका गाना होगा।
आपकों बातों से, काम से और दिल से अपने मालिक की भलाई में और मजबूती से उसको जमाये रखने में लगे रहना पड़ेगा।
अगर आप यह खयाल करते हों कि मालिक की खिदमत के ज़रिये कौम की खिदमत की करुंगा तो यह झूठ बात है, पागलपन है, हिमाक़त है।
आप मेरा मतलब समझ गये होंगे।
फ़रमाइए, आप इस हद तक अपने को भूल सकते हैं?
मुझे जवाब देने में जरा देर हुई।
सच यह है कि मैं भी आदमी हूँ और बीसवीं सदी का आदमी हूँ।
मैं बहुत जागा हुआ न सही, मगर बिलकुल सोया हुआ भी नहीं हूँ, मैं भी अपने मुल्क और क़ौम को बुलन्दी पर देखना चाहता हूँ।
मैंने तारीख पढ़ी है और उससे इसी नतीजे पर पहुँचा हूँ कि मज़हब दुनिया में सिर्फ एक है और उसका नाम है—दर्द।
मज़हब की मौजूदा सूरत धड़ेबंदी के सिवाय और कोई हैसियत नहीं रखती।
खतने या चोटी से कोई बदल नहीं जाता।
पूजा के लिए कलिसा, मसजिद, मन्दिर की मैं बिलकुल जरुरत नहीं समझता।
हॉँ, यह मानता हूँ कि घमण्ड और खुदगरजी को दबाये रखने के लिए कुछ करना जरुरी है।
इसलिए नहीं कि उससे मुझे जन्नत मिलेगी या मेरी मुक्ति होगी, बल्कि सिर्फ़ इसलिए कि मुझे दूसरों के हक़ छीनने से नफ़रत होगी।
मुझमें खुदी का खासा जुज़ मौजूद है।
यों अपनी खुशी से कहिए तो आपकी जूतियॉँ सीधी करुँ लकिन हुकूमत की बरदाश्त नहीं।
महकूम बनना शर्मनाक समझता हूँ।
किसी ग़रीब को जुल्म का शिकार होते देखकर मेरे खून में गर्मी पैदा हो जाती है।
किसी से दबकर रहने से मर जाना बेहतर समझता हूँ।
लेकिन खयाल हालतों पर तो फ़तह नहीं पा सकता।
रोज़ी फ़िक्र तो सबसे बड़ी।
इतने दिनों के बाद बड़े बाबू की निगाहे करम को अपनी ओर मुड़ता देखकर मैं इसके सिवा कि अपना सिर झुका दूँ, दूसरा कर ही क्या सकता था।
बोला- जनाब, मेरी तरफ़ से भरोसा रक्खें।
मालिक की खिदमत में अपनी तरफ़ से कुछ उठा न रक्खूँगा।
ग़ैरत को फ़ना कर देना होगा।
मंजूर।
शराफत के जज्बों को उठाकर ताक़ पर रख देना होगा।
मंजूर।
मुखबिरी करनी पड़ेगी? 
मंजूर।
तो बिस्मिल्लाह, कल से आपका नाम उम्मीदवारों की फ़ेहरिस्त में लिख दिया जायेगा ।
मैंने सोचा था कल से कोई जगह मिल जायेगी।
इतनी जिल्लत क़बूल करने के बाद रोजी की फ़िक से तो आज़ाद हो जाऊँगा।
अब यह हक़ीकत खुली।
बरबस मुंह से निकला—और जगह कब तक मिलेगी?
बड़े बाबू हंसे, वही दिल दुखानेवाली हंसी जिसमें तौहीन का पहलू खास था—जनाब, मैं कोई ज्योतिषी नहीं, कोई फ़कीर-दरवेश नहीं, बेहतर है इस सवाल का जवाब आप किसी औलिया से पूछें।
दस्तरखान बिछा देना मेरा काम है।
खाना आयेगा और वह आपके हलक में जायेगा, यह पेशीनगोई मैं नहीं कर सकता।
मैंने मायूसी के साथ कहा—मैं तो इससे बड़ी इनायत का मुन्तज़िर था।
बड़े बाबू कुर्सी से उठकर बोले—क़सम खुदा की, आप परले दर्जे के कूड़मग्ज़ आदमी हैं।
आपके दिमाग में भूसा भरा है।
दस्तरखान का आ जाना आप कोई छोटी बात समझते हैं? इन्तज़ार का मज़ा आपकी निगाह में कोई चीज़ ही नहीं? हालांकि इन्तजार में इन्सान उमरें गुज़ार सकता है।
अमलों से आपका परिचय हो जाएगा।
मामले बिठाने, सौदे पटाने के सुनहरे मौके हाथ आयेंगे।
हुक्काम के लड़के पढ़ाइये।
अगर गंडे-तावीज का फ़न सीख लीजिए तो आपके हक़ में बहुत मुफ़ीद हो।
कुछ हकीमी भी सीख लीजिए।
अच्छे होशियार सुनारों से दोस्ती पैदा किजिए,क्योंकि आपको उनसे अक्सर काम पड़ेगा।
हुक्काम की औरतें आप ही के मार्फ़त अपनी जरुरतें पूरी करायेंगी।
मगर इन सब लटकों से ज्यादा कारगर एक और लटका है, अगर वह हुनर आप में है, तो यक़ीनन आपके इन्तजार की मुद्दत बहुत कुछ कम हो सकती है।
आप बड़े-बड़े हाकिमों के लिए तफ़रीह का सामान जुटा सकते हैं !
बड़े बाबू मेरी तरफ़ कनखियों से देखकर मुस्कराये।
तफ़रीह के सामान से उनका क्या मतलब है, यह मैं न समझ सका।
मगर पूछते हुए भी डर लगता था कि कहीं बड़े बाबू बिगड़ न जाएं और फिर मामला खराब हो जाए।
एक बेचैनी की-सी हालत में जमीन की तरफ ताकने लगा।
बड़े बाबू ताड़ तो गये कि इसकी समझ में मेरी बात न आयी लेकिन अबकी उनकी त्योरियों पर बल नहीं पड़े।
न ही उनके लहजे में हमदर्दी की झलक फ़रमायी—यह तो ग़ैर-मुमकिन है किक आपने बाज़ार की सैर न की हो।
मैंने शर्माते हुए कहा—नहीं हुजूर, बन्दा इस कूचे को बिलकुल नहीं जानता।
बड़े बाबू—तो आपको इस कूचे की खाक छाननी पड़ेगी।
हाकिम भी आंख-कान रखते हैं।
दिन-भर की दिमागी थकन के बाद स्वभावत: रात को उनकी तबियत तफ़रीह की तरफ़ झुकती हैं।
अगर आप उनके लिए ऑंखों को अच्छा लगनेवाले रुप और कानों को भानेवाले संगीत का इन्तज़ाम सस्ते दामों कर सकते हैं या कर सकें तो...
मैंने किसी क़दर तेज़ होकर कहा—आपका कहने का मतलब यह है कि मुझे रुप की मंड़ी की दलाली करनी पड़ेगी ?
बड़े बाबू—तो आप तेज़ क्यों होते हैं, अगर अब तक इतनी छोटी-सी बात आप नहीं समझे तो यह मेरा क़सूर है या आपकी अक्ल का ! 
मेरे जिस्म में आग लग गयी।
जी में आया कि बड़े बाबू को जुजुत्सू के दो-चार हाथ दिखाऊँ, मगर घर की बेसरोसामानी का खयाल आ गया।
बीवी की इन्तजार करती हुई आंखें और बच्चों की भूखी सूरतें याद आ गयीं।
जिल्लत का एक दरिया हलक़ से नीचे ढकेलते हुए बोला—जी नहीं, मैं तेज़ नहीं हुआ था।
ऐसी बेअदबी मुझसे नहीं हो सकती।
(आंखों में आंसू भरकर) जरुरत ने मेरी ग़ैरत को मिटा दिया है।
आप मेरा नाम उम्मीदवारों में दर्ज कर दें।
हालात मुझसे जो कुछ करायेंगे वह सब करुँगा और मरते दम तक आपका एहसानमन्द रहूँगा।

मानसरोवर भाग- 
मेरे भाई साहब मुझसे पॉँच साल बडे थे, लेकिन तीन दरजे आगे।
उन्‍होने भी उसी उम्र में पढना शुरू किया था जब मैने शुरू किया; लेकिन तालीम जैसे महत्‍व के मामले में वह जल्‍दीबाजी से काम लेना पसंद न करते थे।
इस भवन कि बुनियाद खूब मजबूत डालना चाहते थे जिस पर आलीशान महल बन सके।
एक साल का काम दो साल में करते थे।
कभी-कभी तीन साल भी लग जाते थे।
बुनियाद ही पुख्‍ता न हो, तो मकान कैसे पाएदार बने।
मैं छोटा था, वह बडे थे।
मेरी उम्र नौ साल कि,वह चौदह साल ‍के थे।
उन्‍हें मेरी तम्‍बीह और निगरानी का पूरा जन्‍मसिद्ध अधिकार था।
और मेरी शालीनता इसी में थी कि उनके हुक्‍म को कानून समझूँ।
वह स्‍वभाव से बडे अघ्‍ययनशील थे।
हरदम किताब खोले बैठे रहते और शायद दिमाग को आराम देने के लिए कभी कापी पर, कभी किताब के हाशियों पर चिडियों, कुत्‍तों, बल्लियो की तस्‍वीरें बनाया करते थें।
कभी-कभी एक ही नाम या शब्‍द या वाक्‍य दस-बीस बार लिख डालते।
कभी एक शेर को बार-बार सुन्‍दर अक्षर से नकल करते।
कभी ऐसी शब्‍द-रचना करते, जिसमें न कोई अर्थ होता, न कोई सामंजस्‍य! मसलन एक बार उनकी कापी पर मैने यह इबारत देखी-स्‍पेशल, अमीना, भाइयों-भाइयों, दर-असल, भाई-भाई, राघेश्‍याम, श्रीयुत राघेश्‍याम, एक घंटे तक—इसके बाद एक आदमी का चेहरा बना हुआ था।
मैंने चेष्‍टा की‍ कि इस पहेली का कोई अर्थ निकालूँ; लेकिन असफल रहा और उसने पूछने का साहस न हुआ।
वह नवी जमात में थे, मैं पाँचवी में।
उनकि रचनाओ को समझना मेरे लिए छोटा मुंह बडी बात थी।
मेरा जी पढने में बिलकुल न लगता था।
एक घंटा भी किताब लेकर बैठना पहाड़ था।
मौका पाते ही होस्‍टल से निकलकर मैदान में आ जाता और कभी कंकरियां उछालता, कभी कागज कि तितलियाँ उडाता, और कहीं कोई साथी ‍मिल गया तो पूछना ही क्‍या कभी चारदीवारी पर चढकर नीचे कूद रहे है, कभी फाटक पर वार, उसे आगे-पीछे चलाते हुए मोटरकार का आनंद उठा रहे है।
लेकिन कमरे में आते ही भाई साहब का रौद्र रूप देखकर प्राण सूख जाते।
उनका पहला सवाल होता- कहां थें? हमेशा यही सवाल, इसी घ्‍वनि में पूछा जाता था और इसका जवाब मेरे पास केवल मौन था।
न जाने मुंह से यह बात क्‍यों न निकलती कि जरा बाहर खेल रहा था।
मेरा मौन कह देता था कि मुझे अपना अपराध स्‍वीकार है और भाई साहब के लिए इसके सिवा और कोई इलाज न था कि रोष से मिले हुए शब्‍दों में मेरा सत्‍कार करें।
इस तरह अंग्रेजी पढोगे, तो जिन्‍दगी-भर पढते रहोगे और एक हर्फ न आएगा।
अँगरेजी पढना कोई हंसी-खेल नही है कि जो चाहे पढ ले, नही, ऐरा-गैरा नत्‍थू-खैरा सभी अंगरेजी कि विद्धान हो जाते।
यहां रात-दिन आंखे फोडनी पडती है और खून जलाना पडता है, जब कही यह विधा आती है।
और आती क्‍या है, हां, कहने को आ जाती है।
बडे-बडे विद्धान भी शुद्ध अंगरेजी नही लिख सकते, बोलना तो दुर रहा।
और मैं कहता हूं, तुम कितने घोंघा हो कि मुझे देखकर भी सबक नही लेते।
मैं कितनी मेहनत करता हूं, तुम अपनी आंखो देखते हो, अगर नही देखते, जो यह तुम्‍हारी आंखो का कसूर है, तुम्‍हारी बुद्धि का कसूर है।
इतने मेले-तमाशे होते है, मुझे तुमने कभी देखने जाते देखा है, रोज ही क्रिकेट और हाकी मैच होते हैं।
मैं पास नही फटकता।
हमेशा पढता रहा हूं, उस पर भी एक-एक दरजे में दो-दो, तीन-तीन साल पडा रहता हूं फिर तुम कैसे आशा करते हो कि तुम यों खेल-कुद में वक्‍त गंवाकर पास हो जाओगे? मुझे तो दो-ही-तीन साल लगते हैं, तुम उम्र-भर इसी दरजे में पडे सडते रहोगे।
अगर तुम्‍हे इस तरह उम्र गंवानी है, तो बंहतर है, घर चले जाओ और मजे से गुल्‍ली-डंडा खेलो।
दादा की गाढी कमाई के रूपये क्‍यो बरबाद करते हो? 
मैं यह लताड़ सुनकर आंसू बहाने लगता।
जवाब ही क्‍या था।
अपराध तो मैंने किया, लताड कौन सहे? भाई साहब उपदेश कि कला में निपुण थे।
ऐसी-ऐसी लगती बातें कहते, ऐसे-ऐसे सूक्‍ति-बाण चलाते कि मेरे जिगर के टुकडे-टुकडे हो जाते और हिम्‍मत छूट जाती।
इस तरह जान तोडकर मेहनत करने कि शक्‍ति मैं अपने में न पाता था और उस निराशा मे जरा देर के लिए मैं सोचने लगता-क्‍यों न घर चला जाऊँ।
जो काम मेरे बूते के बाहर है, उसमे हाथ डालकर क्‍यो अपनी जिन्‍दगी खराब करूं।
मुझे अपना मूर्ख रहना मंजूर था; लेकिन उतनी मेहनत से मुझे तो चक्‍कर आ जाता था।
लेकिन घंटे–दो घंटे बाद निराशा के बादल फट जाते और मैं इरादा करता कि आगे से खूब जी लगाकर पढूंगा।
चटपट एक टाइम-टेबिल बना डालता।
बिना पहले से नक्‍शा बनाए, बिना कोई स्‍किम तैयार किए काम कैसे शुरूं करूं? टाइम-टेबिल में, खेल-कूद कि मद बिलकुल उड जाती।
प्रात:काल उठना, छ: बजे मुंह-हाथ धो, नाश्‍ता कर पढने बैठ जाना।
छ: से आठ तक अंग्रेजी, आठ से नौ तक हिसाब, नौ से साढे नौ तक इतिहास, ‍फिर भोजन और स्‍कूल।
साढे तीन बजे स्‍कूल से वापस होकर आधा घंण्‍टा आराम, चार से पांच तक भूगोल, पांच से छ: तक ग्रामर, आघा घंटा होस्‍टल के सामने टहलना, साढे छ: से सात तक अंग्रेजी कम्‍पोजीशन, फिर भोजन करके आठ से नौ तक अनुवाद, नौ से दस तक हिन्‍दी, दस से ग्‍यारह तक विविध विषय, फिर विश्राम।
मगर टाइम-टेबिल बना लेना एक बात है, उस पर अमल करना दूसरी बात।
पहले ही दिन से उसकी अवहेलना शुरू हो जाती।
मैदान की वह सुखद हरियाली, हवा के वह हलके-हलके झोके, फुटबाल की उछल-कूद, कबड्डी के वह दांव-घात, वाली-बाल की वह तेजी और फुरती मुझे अज्ञात और अनिर्वाय रूप से खीच ले जाती और वहां जाते ही मैं सब कुछ भूल जाता।
वह जान-लेवा टाइम-टेबिल, वह आंखफोड पुस्‍तके किसी कि याद न रहती, और फिर भाई साहब को नसीहत और फजीहत का अवसर मिल जाता।
मैं उनके साये से भागता, उनकी आंखो से दूर रहने कि चेष्‍टा करता।
कमरे मे इस तरह दबे पांव आता कि उन्‍हे खबर न हो।
उनकि नजर मेरी ओर उठी और मेरे प्राण निकले।
हमेशा सिर पर नंगी तलवार-सी लटकती मालूम होती।
फिर भी जैसे मौत और विपत्‍ति के बीच मे भी आदमी मोह और माया के बंधन में जकडा रहता है, मैं फटकार और घुडकियां खाकर भी खेल-कूद का तिरस्‍कार न कर सकता।
सालाना इम्‍तहान हुआ।
भाई साहब फेल हो गए, मैं पास हो गया और दरजे में प्रथम आया।
मेरे और उनके बीच केवल दो साल का अन्‍तर रह गया।
जी में आया, भाई साहब को आडें हाथो लूँ—आपकी वह घोर तपस्‍या कहाँ गई? मुझे देखिए, मजे से खेलता भी रहा और दरजे में अव्‍वल भी हूं।
लेकिन वह इतने दु:खी और उदास थे कि मुझे उनसे दिल्‍ली हमदर्दी हुई और उनके घाव पर नमक छिडकने का विचार ही लज्‍जास्‍पद जान पडा।
हां, अब मुझे अपने ऊपर कुछ अभिमान हुआ और आत्‍माभिमान भी बढा भाई साहब का वहरोब मुझ पर न रहा।
आजादी से खेल–कूद में शरीक होने लगा।
दिल मजबूत था।
अगर उन्‍होने फिर मेरी फजीहत की, तो साफ कह दूँगा—आपने अपना खून जलाकर कौन-सा तीर मार लिया।
मैं तो खेलते-कूदते दरजे में अव्‍वल आ गया।
जबावसेयह हेकडी जताने कासाहस न होने पर भी मेरे रंग-ढंग से साफ जाहिर होता था कि भाई साहब का वह आतंक अब मुझ पर नहीं है।
भाई साहब ने इसे भाँप लिया-उनकी ससहसत बुद्धि बडी तीव्र थी और एक दिन जब मै भोर का सारा समय गुल्‍ली-डंडे कि भेंट करके ठीक भोजन के समय लौटा, तो भाई साइब ने मानो तलवार खीच ली और मुझ पर टूट पडे-देखता हूं, इस साल पास हो गए और दरजे में अव्‍वल आ गए, तो तुम्‍हे दिमाग हो गया है; मगर भाईजान, घमंड तो बडे-बडे का नही रहा, तुम्‍हारी क्‍या हस्‍ती है, इतिहास में रावण का हाल तो पढ़ा ही होगा।
उसके चरित्र से तुमने कौन-सा उपदेश लिया? या यो ही पढ गए? महज इम्‍तहान पास कर लेना कोई चीज नही, असल चीज है बुद्धि का विकास।
जो कुछ पढो, उसका अभिप्राय समझो।
रावण भूमंडल का स्‍वामी था।
ऐसे राजो को चक्रवर्ती कहते है।
आजकल अंगरेजो के राज्‍य का विस्‍तार बहुत बढा हुआ है, पर इन्‍हे चक्रवर्ती नहीं कह सकते।
संसार में अनेको राष्‍ट़्र अँगरेजों का आधिपत्‍य स्‍वीकार नहीं करते।
बिलकुल स्‍वाधीन हैं।
रावण चक्रवर्ती राजा था।
संसार के सभी महीप उसे कर देते थे।
बडे-बडे देवता उसकी गुलामी करते थे।
आग और पानी के देवता भी उसके दास थे; मगर उसका अंत क्‍या हुआ, घमंड ने उसका नाम-निशान तक मिटा दिया, कोई उसे एक चिल्‍लू पानी देनेवाला भी न बचा।
आदमी जो कुकर्म चाहे करें; पर अभिमान न करे, इतराए नही।
अभिमान किया और दीन-दुनिया से गया।
शैतान का हाल भी पढा ही होगा।
उसे यह अनुमान हुआ था कि ईश्‍वर का उससे बढकर सच्‍चा भक्‍त कोई है ही नहीं।
अन्‍त में यह हुआ कि स्‍वर्ग से नरक में ढकेल दिया गया।
शाहेरूम ने भी एक बार अहंकार किया था।
भीख मांग-मांगकर मर गया।
तुमने तो अभी केवल एक दरजा पास किया है और अभी से तुम्‍हारा सिर फिर‍ गया, तब तो तुम आगे बढ चुके।
यह समझ लो कि तुम अपनी मेहनत से नही पास हुए, अन्‍धे के हाथ बटेर लग गई।
मगर बटेर केवल एक बार हाथ लग सकती है, बार-बार नहीं।
कभी-कभी गुल्‍ली-डंडे में भी अंधा चोट निशाना पड़ जाता है।
उससे कोई सफल खिलाड़ी नहीं हो जाता।
सफल खिलाड़ी वह है, जिसका कोई निशान खाली न जाए।
मेरे फेल होने पर न जाओ।
मेरे दरजे में आओगे, तो दाँतो पसीना आयगा।
जब अलजबरा और जामेंट्री के लोहे के चने चबाने पड़ेंगे और इंगलिस्‍तान का इतिहास पढ़ना पड़ेंगा! बादशाहों के नाम याद रखना आसान नहीं।
आठ-आठ हेनरी को गुजरे है कौन-सा कांड किस हेनरी के समय हुआ, क्‍या यह याद कर लेना आसान समझते हो? हेनरी सातवें की जगह हेनरी आठवां लिखा और सब नम्‍बर गायब! सफाचट।
सिर्फ भी न मिलगा, सिफर भी! हो किस ख्‍याल में! दरजनो तो जेम्‍स हुए हैं, दरजनो विलियम, कोडियों चार्ल्‍स दिमाग चक्‍कर खाने लगता है।
आंधी रोग हो जाता है।
इन अभागो को नाम भी न जुडते थे।
एक ही नाम के पीछे दोयम, तेयम, चहारम, पंचम नगाते चले गए।
मुछसे पूछते, तो दस लाख नाम बता देता।
और जामेट्री तो बस खुदा की पनाह! अ ब ज की जगह अ ज ब लिख दिया और सारे नम्‍बर कट गए।
कोई इन निर्दयी मुमतहिनों से नहीं पूछता कि आखिर अ ब ज और अ ज ब में क्‍या फर्क है और व्‍यर्थकी बात के लिए क्‍यो छात्रो का खून करते हो दाल-भात-रोटी खायी या भात-दाल-रोटी खायी, इसमें क्‍या रखा है; मगर इन परीक्षको को क्‍या परवाह! वह तो वही देखते है, जो पुस्‍तक में लिखा है।
चाहते हैं कि लडके अक्षर-अक्षर रट डाले।
और इसी रटंत का नाम शिक्षा रख छोडा है और आखिर इन बे-सिर-पैर की बातो के पढ़ने से क्‍या फायदा?
इस रेखा पर वह लम्‍ब गिरा दो, तो आधार लम्‍ब से दुगना होगा।
पूछिए, इससे प्रयोजन? दुगना नही, चौगुना हो जाए, या आधा ही रहे, मेरी बला से, लेकिन परीक्षा में पास होना है, तो यह सब खुराफात याद करनी पड़ेगी।
कह दिया- समय की पाबंदी पर एक निबन्‍ध लिखो, जो चार पन्‍नो से कम न हो।
अब आप कापी सामने खोले, कलम हाथ में लिये, उसके नाम को रोइए।
कौन नहीं जानता कि समय की पाबन्‍दी बहुत अच्‍छी बात है।
इससे आदमी के जीवन में संयम आ जाता है, दूसरो का उस पर स्‍नेह होने लगता है और उसके करोबार में उन्‍नति होती है; जरा-सी बात पर चार पन्‍ने कैसे लिखें? जो बात एक वाक्‍य में कही जा सके, उसे चार पन्‍ने में लिखने की जरूरत? मैं तो इसे हिमाकत समझता हूं।
यह तो समय की किफायत नही, बल्‍कि उसका दुरूपयोग है कि व्‍यर्थ में किसी बात को ठूंस दिया।
हम चाहते है, आदमी को जो कुछ कहना हो, चटपट कह दे और अपनी राह ले।
मगर नही, आपको चार पन्‍ने रंगने पडेंगे, चाहे जैसे लिखिए और पन्‍ने भी पूरे फुल्‍सकेप आकार के।
यह छात्रो पर अत्‍याचार नहीं तो और क्‍या है? अनर्थ तो यह है कि कहा जाता है, संक्षेप में लिखो।
समय की पाबन्‍दी पर संक्षेप में एक निबन्‍ध लिखो, जो चार पन्‍नो से कम न हो।
ठीक! संक्षेप में चार पन्‍ने हुए, नही शायद सौ-दो सौ पन्‍ने लिखवाते।
तेज भी दौडिए और धीरे-धीरे भी।
है उल्‍टी बात या नही? बालक भी इतनी-सी बात समझ सकता है, लेकिन इन अध्‍यापको को इतनी तमीज भी नहीं।
उस पर दावा है कि हम अध्‍यापक है।
मेरे दरजे में आओगे लाला, तो ये सारे पापड बेलने पड़ेंगे और तब आटे-दाल का भाव मालूम होगा।
इस दरजे में अव्‍वल आ गए हो, वो जमीन पर पांव नहीं रखते इसलिए मेरा कहना मानिए।
लाख फेल हो गया हूँ, लेकिन तुमसे बड़ा हूं, संसार का मुझे तुमसे ज्‍यादा अनुभव है।
जो कुछ कहता हूं, उसे ‍ गिरह बांधिए नही पछताएँगे।
स्‍कूल का समय निकट था, नहीं इश्‍वर जाने, यह उपदेश-माला कब समाप्‍त होती।
भोजन आज मुझे निस्‍स्‍वाद-सा लग रहा था।
जब पास होने पर यह तिरस्‍कार हो रहा है, तो फेल हो जाने पर तो शायद प्राण ही ले लिए जाएं।
भाई साहब ने अपने दरजे की पढाई का जो भयंकर चित्र खीचा था; उसने मुझे भयभीत कर दिया।
कैसे स्‍कूल छोडकर घर नही भागा, यही ताज्‍जुब है; लेकिन इतने तिरस्‍कार पर भी पुस्‍तकों में मेरी अरूचि ज्‍यो-कि-त्‍यों बनी रही।
खेल-कूद का कोई अवसर हाथ से न जाने देता।
पढ़ता भी था, मगर बहुत कम।
बस, इतना कि रोज का टास्‍क पूरा हो जाए और दरजे में जलील न होना पडें।
अपने ऊपर जो विश्‍वास पैदा हुआ था, वह फिर लुप्‍त हो गया और ‍‍फिर चोरो का-सा जीवन कटने लगा।
फिर सालाना इम्‍तहान हुआ, और कुछ ऐसा संयोग हुआ कि मै ‍‍‍‍‍‍िफ‍र पास हुआ और भाई साहब फिर ‍फेल हो गए।
मैंने बहुत मेहनत न की पर न जाने, कैसे दरजे में अव्‍वल आ गया।
मुझे खुद अचरज हुआ।
भाई साहब ने प्राणांतक परिश्रम किया था।
कोर्स का एक-एक शब्‍द चाट गये थे; दस बजे रात तक इधर, चार बजे भोर से उभर, छ: से साढे नौ तक स्‍कूल जाने के पहले।
मुद्रा कांतिहीन हो गई थी, मगर बेचारे फेल हो गए।
मुझे उन पर दया आ‍ती‍‍ थी।
नतीजा सुनाया गया, तो वह रो पड़े और मैं भी रोने लगा।
अपने पास होने वाली खुशी आधी हो गई।
मैं भी फेल हो गया होता, तो भाई साहब को इतना दु:ख न होता, लेकिन विधि की बात कौन टाले?
मेरे और भाई साहब के बीच में अब केवल एक दरजे का अन्‍तर और रह गया।
मेरे मन में एक कुटिल भावना उदय हुई कि कही भाई साहब एक साल और फेल हो जाएँ, तो मै उनके बराबर हो जाऊं, ‍िफर वह किस आधार पर मेरी फजीहत कर सकेगे, लेकिन मैंने इस कमीने विचार को दिल‍ से बलपूर्वक निकाल डाला।
आखिर वह मुझे मेरे हित के विचार से ही तो डांटते हैं।
मुझे उस वक्‍त अप्रिय लगता है अवश्‍य, मगर यह शायद उनके उपदेशों का ही असर हो कि मैं दनानद पास होता जाता हूं और इतने अच्‍छे नम्‍बरों से।
अबकी भाई साहब बहुत-कुछ नर्म पड़ गए थे।
कई बार मुझे डांटने का अवसर पाकर भी उन्‍होंने धीरज से काम लिया।
शायद अब वह खुद समझने लगे थे कि मुझे डांटने का अधिकार उन्‍हे नही रहा; या रहा तो बहुत कम।
मेरी स्‍वच्‍छंदता भी बढी।
मैं उनकि सहिष्‍णुता का अनुचित लाभ उठाने लगा।
मुझे कुछ ऐसी धारणा हुई कि मैं तो पास ही हो जाऊंगा, पढू या न पढूं मेरी तकदीर बलवान् है, इसलिए भाई साहब के डर से जो थोडा-बहुत बढ लिया करता था, वह भी बंद हुआ।
मुझे कनकौए उडाने का नया शौक पैदा हो गया था और अब सारा समय पतंगबाजी ही की भेंट होता था, ‍िफर भी मैं भाई साहब का अदब करता था, और उनकी नजर बचाकर कनकौए उड़ाता था।
मांझा देना, कन्‍ने बांधना, पतंग टूर्नामेंट की तैयारियां आदि समस्‍याएँ अब गुप्‍त रूप से हल की जाती थीं।
भाई साहब को यह संदेह न करने देना चाहता था कि उनका सम्‍मान और लिहाज मेरी नजरो से कम हो गया है।
एक दिन संध्‍या समय होस्‍टल से दूर मै एक कनकौआ लूटने बंतहाशा दौडा जा रहा था।
आंखे आसमान की ओर थीं और मन उस आकाशगामी पथिक की ओर, जो मंद गति से झूमता पतन की ओर चला जा रहा था, मानो कोई आत्‍मा स्‍वर्ग से निकलकर विरक्‍त मन से नए संस्‍कार ग्रहण करने जा रही हो।
बालकों की एक पूरी सेना लग्‍गे और झड़दार बांस लिये उनका स्‍वागत करने को दौड़ी आ रही थी।
किसी को अपने आगे-पीछे की खबर न थी।
सभी मानो उस पतंग के साथ ही आकाश में उड़ रहे थे, जहॉं सब कुछ समतल है, न मोटरकारे है, न ट्राम, न गाडियाँ।
सहसा भाई साहब से मेरी मुठभेड हो गई, जो शायद बाजार से लौट रहे थे।
उन्‍होने वही मेरा हाथ पकड लिया और उग्रभाव से बोले-इन बाजारी लौंडो के साथ धेले के कनकौए के लिए दौड़ते तुम्‍हें शर्म नही आती? तुम्‍हें इसका भी कुछ लिहाज नहीं कि अब नीची जमात में नहीं हो, बल्कि आठवीं जमात में आ गये हो और मुझसे केवल एक दरजा नीचे हो।
आखिर आदमी को कुछ तो अपनी पोजीशन का ख्याल करना चाहिए।
एक जमाना था कि कि लोग आठवां दरजा पास करके नायब तहसीलदार हो जाते थे।
मैं कितने ही मिडलचियों को जानता हूं, जो आज अव्‍वल दरजे के डिप्‍टी मजिस्‍ट्रेट या सुपरिटेंडेंट है।
कितने ही आठवी जमाअत वाले हमारे लीडर और समाचार-पत्रो के सम्‍पादक है।
बडें-बडें विद्धान उनकी मातहती में काम करते है और तुम उसी आठवें दरजे में आकर बाजारी लौंडों के साथ कनकौए के लिए दौड़ रहे हो।
मुझे तुम्‍हारी इस कमअकली पर दु:ख होता है।
तुम जहीन हो, इसमें शक नही: लेकिन वह जेहन किस काम का, जो हमारे आत्‍मगौरव की हत्‍या कर डाले? तुम अपने दिन में समझते होगे, मैं भाई साहब से महज एक दर्जा नीचे हूं और अब उन्‍हे मुझको कुछ कहने का हक नही है; लेकिन यह तुम्‍हारी गलती है।
मैं तुमसे पांच साल बडा हूं और चाहे आज तुम मेरी ही जमाअत में आ जाओ–और परीक्षकों का यही हाल है, तो निस्‍संदेह अगले साल तुम मेरे समकक्ष हो जाओगे और शायद एक साल बाद तुम मुझसे आगे निकल जाओ-लेकिन मुझमें और जो पांच साल का अन्‍तर है, उसे तुम क्‍या, खुदा भी नही मिटा सकता।
मैं तुमसे पांच साल बडा हूं और हमेशा रहूंगा।
मुझे दुनिया का और जिन्‍दगी का जो तजरबा है, तुम उसकी बराबरी नहीं कर सकते, चाहे तुम एम. ए., डी. फिल. और डी. लिट. ही क्‍यो न हो जाओ।
समझ किताबें पढने से नहीं आती है।
हमारी अम्‍मा ने कोई दरजा पास नही किया, और दादा भी शायद पांचवी जमाअत के आगे नही गये, लेकिन हम दोनो चाहे सारी दुनिया की विधा पढ ले, अम्‍मा और दादा को हमें समझाने और सुधारने का अधिकार हमेशा रहेगा।
केवल इसलिए नही कि वे हमारे जन्‍मदाता है, ब‍ल्कि इसलिए कि उन्‍हे दुनिया का हमसे ज्‍यादा जतरबा है और रहेगा।
अमेरिका में किस जरह कि राज्‍य-व्‍यवस्‍था है और आठवे हेनरी ने कितने विवाह किये और आकाश में कितने नक्षत्र है, यह बाते चाहे उन्‍हे न मालूम हो, लेकिन हजारों ऐसी आते है, जिनका ज्ञान उन्‍हे हमसे और तुमसे ज्‍यादा है।
दैव न करें, आज मैं बीमार हो आऊं, तो तुम्‍हारे हाथ-पांव फूल जाएगें।
दादा को तार देने के सिवा तुम्‍हे और कुछ न सूझेंगा; लेकिन तुम्‍हारी जगह पर दादा हो, तो किसी को तार न दें, न घबराएं, न बदहवास हों।
पहले खुद मरज पहचानकर इलाज करेंगे, उसमें सफल न हुए, तो किसी डांक्‍टर को बुलायेगें।
बीमारी तो खैर बडी चीज है।
हम-तुम तो इतना भी नही जानते कि महीने-भर का महीने-भर कैसे चले।
जो कुछ दादा भेजते है, उसे हम बीस-बाईस तक र्खच कर डालते है और पैसे-पैसे को मोहताज हो जाते है।
नाश्‍ता बंद हो जाता है, धोबी और नाई से मुंह चुराने लगते है; लेकिन जितना आज हम और तुम र्खच कर रहे है, उसके आधे में दादा ने अपनी उम्र का बडा भाग इज्‍जत और नेकनामी के साथ निभाया है और एक कुटुम्‍ब का पालन किया है, जिसमे सब मिलाकर नौ आदमी थे।
अपने हेडमास्‍टर साहब ही को देखो।
एम. ए. हैं कि नही, और यहा के एम. ए. नही, आक्‍यफोर्ड के।
एक हजार रूपये पाते है, लेकिन उनके घर इंतजाम कौन करता है? उनकी बूढी मां।
हेडमास्‍टर साहब की डिग्री यहां बेकार हो गई।
पहले खुद घर का इंतजाम करते थे।
खर्च पूरा न पड़ता था।
करजदार रहते थे।
जब से उनकी माताजी ने प्रबंध अपने हाथ मे ले लिया है, जैसे घर में लक्ष्‍मी आ गई है।
तो भाईजान, यह जरूर दिल से निकाल डालो कि तुम मेरे समीप आ गये हो और अब स्‍वतंत्र हो।
मेरे देखते तुम बेराह नही चल पाओगे।
अगर तुम यों न मानोगे, तो मैं (थप्‍पड दिखाकर) इसका प्रयोग भी कर सकता हूं।
मैं जानता हूं, तुम्‍हें मेरी बातें जहर लग रही है।
मैं उनकी इस नई युक्‍ति से नतमस्‍तक हो गया।
मुझे आज सचमुच अपनी लघुता का अनुभव हुआ और भाई साहब के प्रति मेरे तम में श्रद्धा उत्‍पन्‍न हुईं।
मैंने सजल आंखों से कहा-हरगिज नही।
आप जो कुछ फरमा रहे है, वह बिलकुल सच है और आपको कहने का अधिकार है।
भाई साहब ने मुझे गले लगा लिया और बाल-कनकाए उड़ान को मना नहीं करता।
मेरा जी भी ललचाता है, लेकिन क्या करूँ, खुद बेराह चलूं तो तुम्हारी रक्षा कैसे करूँ? यह कर्त्तव्य भी तो मेरे सिर पर है।
संयोग से उसी वक्त एक कटा हुआ कनकौआ हमारे ऊपर से गुजरा।
उसकी डोर लटक रही थी।
लड़कों का एक गोल पीछे-पीछे दौड़ा चला आता था।
भाई साहब लंबे हैं ही, उछलकर उसकी डोर पकड़ ली और बेतहाशा होटल की तरफ दौड़े।
मैं पीछे-पीछे दौड़ रहा था।

सूरज क्षितिज की गोद से निकला, बच्चा पालने से—वही स्निग्धता, वही लाली, वही खुमार, वही रोशनी।
मैं बरामदे में बैठा था।
बच्चे ने दरवाजे से झांका।
मैंने मुस्कराकर पुकारा।
वह मेरी गाद में आकर बैठ गया।
उसकी शरारतें शुरू हो गईं।
कभी कलम पर हाथ बढ़ाया, कभी कागज पर।
मैंने गोद से उतार दिया।
वह मेज का पाया पकड़े खड़ा रहा।
घर में न गया।
दरवाजा खुला हुआ था।
एक चिड़िया फुदकती हुई आई और सामने के सहन में बैठ गई।
बच्चे के लिए मनोरंजन का यह नया सामान था।
वह उसकी तरफ लपका।
चिड़िया जरा भी न डरी।
बच्चे ने समझा अब यह परदार खिलौना हाथ आ गया।
बैठकर दोनों हाथों से चिड़िया को बुलाने लगा।
चिड़िया उड़ गई, निराश बच्चा रोने लगा।
मगर अन्दर के दरवाजे की तरफ ताका भी नहीं।
दरवाजा खुला हुआ था।
गरम हलवे की मीठी पुकार आई।
बच्चे का चेहरा चाव से खिल उठा।
खोंचेवाला सामने से गुजरा।
बच्चे ने मेरी तरफ याचना की आंखों से देखा।
ज्यों-ज्यों खोंचेवाला दूर होता गया, याचना की आंखें रोष में परिवर्तित होती गईं।
यहां तक कि जब मोड़ आ गया और खोंचेवाला आंख से ओझल हो गया तो रोष ने पुर जोर फरियाद की सूरत अख्तियार की।
मगर मैं बाजर की चीजें बच्चों को नहीं खाने देता।
बच्चे की फरियाद ने मुझ पर कोई असर न किया।
मैं आगे की बात सोचकर और भी तन गया।
कह नहीं सकता बच्चे ने अपनी मां की अदालत में अपील करने की जरूरत समझी या नहीं।
आम तौर पर बच्चे ऐसी हालतों में मां से अपील करते हैं।
शायद उसने कुछ देर के लिए अपील मुल्तबी कर दी हो।
उसने दरवाजे की तरफ रूख न किया।
दरवाजा खुला हुआ था।
मैंने आंसू पोंछने के खयाल से अपना फाउण्टेनपेन उसके हाथ में रख दिया।
बच्चे को जैसे सारे जमानकी दौलत मिल गई।
उसकी सारी इंद्रियां इस नई समस्या को हल करने में लग गई।
एकाएक दरवाजा हवा से खुद-ब-खुद बन्द हो गया।
पट की आवाज बच्चे के कानों में आई।
उसने दरवाजे की तरफ देखा।
उसकी वह व्यस्तता तत्क्षण लुप्त हो गई।
उसने फाउण्टेनपेन को फेंक दिया और रोता हुआ दरवाजे की तरपु चला क्योंकि दरवाजा बन्द हो गया था।

ठाकुर प्रद्युम्न सिंह एक प्रतिष्ठित वकील थे और अपने हौसले और हिम्मत के लिए सारे शहर में मश्हूर।
उनके दोस्त अकसर कहा करते कि अदालत की इजलास में उनके मर्दाना कमाल ज्यादा साफ तरीके पर जाहिर हुआ करते हैं।
इसी की बरकत थी कि बाबजूद इसके कि उन्हें शायद ही कभी किसी मामले में सुर्खरूई हासिल होती थी, उनके मुवक्किलों की भक्ति-भावना में जरा भर भी फर्क नहीं आता था।
इन्साफ की कुर्सी पर बैठनेवाले बड़े लोगों की निडर आजादी पर किसी प्रकार का सन्देह करना पाप ही क्यों न हो, मगर शहर के जानकार लोग ऐलानिया कहते थे कि ठाकुर साहब जब किसी मामले में जिद पकड़ लेते हैं तो उनका बदला हुआ तेवर और तमतमाया हुआ चेहरा इन्साफ को भी अपने वश में कर लेता है।
एक से ज्यादा मौकों पर उनके जीवट और जिगर ने वे चमत्कार कर दिखाये थे जहॉँ कि इन्साफ और कानून के जवाब दे दिया।
इसके साथ ही ठाकुर साहब मर्दाना गुणों के सच्चे जौहरी थे।
अगर मुवक्किल को कुश्ती में कुछ पैठ हो तो यह जरूरी नहीं था कि वह उनकी सेवाएँ प्राप्त करने के लिए रुपया-पैसा दे।
इसीलिए उनके यहॉँ शहर के पहलवानों और फेकैतों का हमेशा जमघट रहता था और यही वह जबर्दस्त प्रभावशाली और व्यावहारिक कानूनी बारीकी थी जिसकी काट करने में इन्साफ को भी आगा-पीछा सोचना पड़ता।
वे गर्व और सच्चे गर्व की दिल से कदर करते थे।
उनके बेतकल्लुफ घर की ड्योढ़ियॉँ बहुत ऊँची थी वहॉँ झुकने की जरुरत न थी।
इन्सान खूब सिर उठाकर जा सकता था।
यह एक विश्वस्त कहानी है कि एक बार उन्होंने किसी मुकदमें को बावजूद बहुत विनती और आग्रह के हाथ में लेने से इनकार किया।
मुवक्किल कोई अक्खड़ देहाती था।
उसने जब आरजू-मिन्नत से काम निकलते न देखा तो हिम्मत से काम लिया।
वकील साहब कुर्सी से नीचे गिर पड़े और बिफरे हुए देहाती को सीने से लगा लिया।
धन और धरती के बीच आदिकाल से एक आकर्षण है।
धरती में साधारण गुरुत्वाकर्षण के अलावा एक खास ताकत होती है, जो हमेशा धन को अपनी तरफ खींचती है।
सूद और तमस्सुक और व्यापार, यह दौलत की बीच की मंजिलें हैं, जमीन उसकी आखिरी मंजिल है।
ठाकुर प्रद्युम्न सिंह की निगाहें बहुत अर्से से एक बहुत उपजाऊ मौजे पर लगी हुई थीं।
लेकिन बैंक का एकाउण्ट कभी हौसले को कदम नहीं बढ़ाने देता था।
यहॉँ तक कि एक दफा उसी मौजे का जमींदार एक कत्ल के मामले में पकड़ा गया।
उसने सिर्फ रस्मों-रिवाज के माफिक एक आसामी को दिन भर धूप और जेठ की जलती हुई धूप में खड़ा रखा था लेकिन अगर सूरज की गर्मी या जिस्म की कमजोरी या प्यास की तेजी उसकी जानलेवा बन जाय तो इसमें जमींदार की क्या खता थी।
यह शहर के वकीलों की ज्यादती थी कि कोई उसकी हिमायत पर आमदा न हुआ या मुमकिन है जमींदार के हाथ की तंगी को भी उसमें कुछ दखल हो।
बहरहाल, उसने चारों तरफ से ठोकरें खाकर ठाकुर साहब की शरण ली।
मुकदमा निहायत कमजोर था।
पुलिस ने अपनी पूरी ताकत से धावा किया था और उसकी कुमक के लिए शासन और अधिकार के ताजे से ताजे रिसाले तैयार थे।
ठाकुर साहब अनुभवी सँपेरों की तरह सॉँप के बिल में हाथ नहीं डालते थे लेकिन इस मौके पर उन्हें सूखी मसलहत के मुकाबले में अपनी मुरादों का पल्ला झुकता हुआ नजर आया।
जमींदार को इत्मीनान दिलाया और वकालतनामा दाखिल कर दिया और फिर इस तरह जी-जान से मुकदमे की पैरवी की, कुछ इस तरह जान लड़ायी कि मैदान से जीत का डंका बजाते हुए निकले।
जनता की जबान इस जीत का सेहरा उनकी कानूनी पैठ के सर नहीं, उनके मर्दाना गुणों के सर रखती है क्योंकि उन दिनों वकील साहब नजीरों और दफाओं की हिम्मततोड़ पेचीदगियों में उलझने के बजाय दंगल की उत्साहवर्द्धक दिलचस्पियों में ज्यादा लगे रहते थे लेकिन यह बात जरा भी यकीन करने के काबिल नहीं मालूम होती।
ज्यादा जानकान लोग कहते हैं कि अनार के बमगोलों और सेब और अंगूर की गोलियों ने पुलिस के, इस पुरशोर हमले को तोड़कर बिखेर दिया गरज कि मैदान हमारे ठाकुर साहब के हाथ रहा।
जमींदार की जान बची।
मौत के मुँह से निकल आया उनके पैरों पर गिर पड़ा और बोला—ठाकुर साहब, मैं इस काबिल तो नहीं कि आपकी खिदमत कर सकूँ।
ईश्वर ने आपको बहुत कुछ दिया है लेकिन कृष्ण भगवान् ने गरीब सुदामा के सूखे चावल खुशी से कबूल किए थे।
मेरे पास बुजुर्गों की यादगार छोटा-सा वीरान मौजा है उसे आपकी भेंट करता हूँ।
आपके लायक तो नहीं लेकिन मेरी खातिर इसे कबूल कीजिए।
मैं आपका जस कभी न भूलूँगा।
वकील साहब फड़क उठे।
दो-चार बार निस्पृह बैरागियों की तरह इन्कार करने के बाद इस भेंट को कबूल कर लिया।
मुंह-मॉँगी मुराद मिली।
इस मौजे के लोग बेहद सरदश और झगड़ालू थे, जिन्हें इस बात का गर्व था कि कभी कोई जमींदार उन्हें बस में नहीं कर सका।
लेकिन जब उन्होंने अपनी बागडोर प्रद्युम्न सिंह के हाथों में जाते देखी तो चौकड़ियॉँ भूल गये, एक बदलगाम घोड़े की तरह सवार को कनखियों से देखा, कनौतियॉँ खड़ी कीं, कुछ हिनहिनाये और तब गर्दनें झुका दीं।
समझ गये कि यह जिगर का मजबूत आसन का पक्का शहसवार है।
असाढ़ का महीना था।
किसान गहने और बर्तन बेच-बेचकर बैलों की तलाश में दर-ब-दर फिरते थे।
गॉँवों की बूढ़ी बनियाइन नवेली दुलहन बनी हुई थी और फाका करने वाला कुम्हार बरात का दूल्हा था मजदूर मौके के बादशाह बने हुए थे।
टपकती हुई छतें उनकी कृपादृष्टि की राह देख रही थी।
घास से ढके हुए खेत उनके ममतापूर्ण हाथों के मुहताज।
जिसे चाहते थे बसाते थे, जिस चाहते थे उजाड़ते थे।
आम और जामुन के पेड़ों पर आठों पहर निशानेबाज मनचले लड़कों का धावा रहता था।
बूढ़े गर्दनों में झोलियॉँ लटकाये पहर रात से टपके की खोज में घूमते नजर आते थे जो बुढ़ापे के बावजूद भोजन और जाप से ज्यादा दिलचस्प और मज़ेदार काम था।
नाले पुरशोर, नदियॉँ अथाह, चारों तरफ हरियाली और खुशहाली।
इन्हीं दिनों ठाकुर साहब मौत की तरह, जिसके आने की पहले से कोई सूचना नहीं होती, गॉँव में आये।
एक सजी हुई बरात थी, हाथी और घोड़े, और साज-सामान, लठैतों का एक रिसाला-सा था।
गॉँव ने यह तूमतड़ाक और आन-बान देखी तो रहे-सहे होश उड़ गये।
घोड़े खेतों में ऐंड़ने लगे और गुंडे गलियों में।
शाम के वक्त ठाकुर साहब ने अपने असामियों को बुलाया और बुलन्द आवाज में बोले—मैंने सुना है कि तुम लोग सरकश हो और मेरी सरकशी का हाल तुमको मालूम ही है।
अब ईंट और पत्थर का सामना है।
बोलो क्या मंजूरहै?
एक बूढ़े किसान ने बेद के पेड़ की तरह कॉँपते हुए जवाब दिया—सरकार, आप हमारे राजा हैं।
हम आपसे ऐंठकर कहॉँ जायेंगे।
ठाकुर साहब तेवर बदलकर बोले—तो तुम लोग सब के सब कल सुबह तक तीन साल का पेशगी लगान दाखिल कर दो और खूब ध्यान देकर सुन लो कि मैं हुक्म को दुहराना नहीं जानता वर्ना मैं गॉँव में हल चलवा दूँगा और घरों को खेत बना दूँगा।
सारे गॉँव में कोहराम मच गया।
तीन साल का पेशगी लगान और इतनी जल्दी जुटाना असम्भव था।
रात इसी हैस-बैस में कटी।
अभी तक आरजू-मिन्नत के बिजली जैसे असर की उम्मीद बाकी थी।
सुबह बड़ी इन्तजार के बाद आई तो प्रलय बनकर आई।
एक तरफ तो जोर जबर्दस्ती और अन्याय-अत्याचार का बाजार गर्म था, दूसरी तरफ रोती हुई आँखों, सर्द आहों और चीख-पुकार का, जिन्हें सुननेवाला कोई न था।
गरीब किसान अपनी-अपनी पोटलियॉँ लादे, बेकस अन्दाज से ताकते, ऑंखें में याचना भरे बीवी-बच्चों को साथ लिये रोते-बिलखते किसी अज्ञात देश को चले जाते थे।
शाम हुई तो गॉँव उजड़ गया।
यह खबर बहुत जल्द चारों तरफ फैल गयी।
लोगों को ठाकुर साहब के इन्सान होने पर सन्देह होने लगा।
गॉँव वीरान पड़ा हुआ था।
कौन उसे आबाद करे।
किसके बच्चे उसकी गलियों में खेलें।
किसकी औरतें कुओं पर पानी भरें।
राह चलते मुसाफिर तबाही का यह दृश्य आँखों से देखते और अफसोस करते।
नहीं मालूम उन वीराने देश में पड़े हुए गरीबों पर क्या गुजरी।
आह, जो मेहनत की कमाई खाते थे और सर उठाकर चलते थे, अब दूसरों की गुलामी कर रहे हैं।
इस तरह पूरा साल गुजर गया।
तब गॉँव के नसीब जागे।
जमीन उपजाऊ थी।
मकान मौजूद।
धीरे-धीरे जुल्म की यह दास्तान फीकी पड़ गयी।
मनचले किसानों की लोभ-दृष्टि उस पर पड़ने लगी।
बला से जमींदार जालिम हैं, बेरहम हैं, सख्तियॉँ करता है, हम उसे मना लेंगे।
तीन साल की पेशगी लगान का क्या जिक्र वह जैसे खुश होगा, खुश करेंगे।
उसकी गालियों को दुआ समझेंगे, उसके जूते अपने सर-आँखों पर रक्खेंगे।
वह राजा हैं, हम उनके चाकर हैं।
जिन्दगी की कशमकश और लड़ाई में आत्मसम्मान को निबाहना कैसा मुश्किल काम है! दूसरा अषाढ़ आया तो वह गॉँव फिर बगीचा बना हुआ था।
बच्चे फिर अपने दरवाजों पर घरौंदे बनाने लगे, मर्दों के बुलन्द आवाज के गाने खेतों में सुनाई दिये व औरतों के सुहाने गीत चक्कियों पर।
जिन्दगी के मोहक दृश्य दिखाईं देने लगे।
साल भर गुजरा।
जब रबी की दूसरी फसल आयी तो सुनहरी बालों को खेतों में लहराते देखकर किसानों के दिल लहराने लगते थे।
साल भर परती जमीन ने सोना उगल दिया थां औरतें खुश थीं कि अब के नये-नये गहने बनवायेंगे, मर्द खुश थे कि अच्छे-अच्छे बैल मोल लेंगे और दारोगा जी की खुशी का तो अन्त ही न था।
ठाकुर साहब ने यह खुशखबरी सुनी तो देहात की सैर को चले।
वही शानशौकत, वही लठैतों का रिसाला, वही गुंडों की फौज! गॉँववालों ने उनके आदर सत्कार की तैयारियॉँ करनी शुरू कीं।
मोटे-ताजे बकरों का एक पूरा गला चौपाल के दरवाज पर बाँधां लकड़ी के अम्बार लगा दिये, दूध के हौज भर दिये।
ठाकुर साहब गॉँव की मेड़ पर पहुँचे तो पूरे एक सौ आदमी उनकी अगवानी के लिए हाथ बॉँधे खड़े थे।
लेकिन पहली चीज जिसकी फरमाइश हुई वह लेमनेड और बर्फ थी।
असामियों के हाथों के तोते उड़ गये।
यह पानी की बोतल इस वक्त वहॉँ अम़ृत के दामों बिक सकती थी।
मगर बेचारे देहाती अमीरों के चोचले क्या जानें।
मुजरिमों की तरह सिर झुकाये भौंचक खड़े थे।
चेहरे पर झेंप और शर्म थी।
दिलों में धड़कन और भय।
ईश्वर! बात बिगड़ गई है, अब तुम्हीं सम्हालो।
, 
बर्फ की ठण्डक न मिली तो ठाकुर साहब की प्यास की आग और भी तेज हुई, गुस्सा भड़क उठा, कड़ककर बोले—मैं शैतान नहीं हूँ कि बकरों के खून से प्यास बुझाऊँ, मुझे ठंडा बर्फ चाहिए और यह प्यास तुम्हारे और तुम्हारी औरतों के आँसुओं से ही बुझेगी।
एहसानफरामोश, नीच मैंने तुम्हें जमीन दी, मकान दिये और हैसियत दी और इसके बदले में तुम ये दे रहे हो कि मैं खड़ा पानी को तरसता हूँ! तुम इस काबिल नहीं हो कि तुम्हारे साथ कोई रियायत की जाय।
कल शाम तक मैं तुममें से किसी आदमी की सूरत इस गॉँव में न देखूँ वर्ना प्रलय हो जायेगा।
तुम जानते हो कि मुझे अपना हुक्म दुहराने की आदत नहीं है।
रात तुम्हारी है, जो कुछ ले जा सको, ले जाओ।
लेकिन शाम को मैं किसी की मनहूस सूरत न देखूँ।
यह रोना और चीखना फिजू है, मेरा दिल पत्थर का है और कलेजा लोहे का, आँसुओं से नहीं पसीजता।
और ऐसा ही हुआ।
दूसरी रात को सारे गॉँव कोई दिया जलानेवाला तक न रहा।
फूलता-फलता गॉँव भूत का डेरा बन गया।
बहुत दिनों तक यह घटना आस-पास के मनचले किस्सागोयों के लिए दिलचस्पियों का खजाना बनी रही।
एक साहब ने उस पर अपनी कलम।
भी चलायी।
बेचारे ठाकुर साहब ऐसे बदनाम हुए कि घर से निकलना मुश्किल हो गया।
बहुत कोशिश की गॉँव आबाद हो जाय लेकिन किसकी जान भारी थी कि इस अंधेर नगरी में कदम रखता जहॉँ मोटापे की सजा फॉँसी थी।
कुछ मजदूर-पेशा लोग किस्मत का जुआ खेलने आये मगर कुछ महीनों से ज्यादा न जम सके।
उजड़ा हुआ गॉँव खोया हुआ एतबार है जो बहुत मुश्किल से जमता है।
आखिर जब कोई बस न चला तो ठाकुर साहब ने मजबूर होकर आराजी माफ करने का काम आम ऐलान कर दिया लेकिन इस रियासत से रही-सही साख भी खो दी।
इस तरह तीन साल गुजर जाने के बाद एक रोज वहॉँ बंजारों का काफिला आया।
शाम हो गयी थी और पूरब तरफ से अंधेरे की लहर बढ़ती चली आती थी।
बंजारों ने देखा तो सारा गॉँव वीरान पड़ा हुआ है।
, जहॉँ आदमियों के घरों में गिद्ध और गीदड़ रहते थे।
इस तिलिस्म का भेद समझ में न आया।
मकान मौजूद हैं, जमीन उपजाऊ है, हरियाली से लहराते हुए खेत हैं और इन्सान का नाम नहीं! कोई और गॉँव पास न था वहीं पड़ाव डाल दिया।
जब सुबह हुई, बैलों के गलों की घंटियों ने फिर अपना रजत-संगीत अलापना शुरू किया और काफिला गॉँव से कुछ दूर निकल गया तो एक चरवाहे ने जोर-जबर्दस्ती की यह लम्बी कहानी उन्हें सुनायी।
दुनिया भर में घूमते फिरने ने उन्हें मुश्किलों का आदी बना दिया था।
आपस में कुद मशविरा किया और फैसला हो गया।
ठाकुर साहब की ड्योढ़ी पर जा पहुँचे और नजराने दाखिल कर दिये।
गॉँव फिर आबाद हुआ।
यह बंजारे बला के चीमड़, लोहे की-सी हिम्मत और इरादे के लोग थे जिनके आते ही गॉँव में लक्ष्मी का राज हो गया।
फिर घरों में से धुएं के बादल उठे, कोल्हाड़ों ने फिर धुएँ ओर भाप की चादरें पहनीं, तुलसी के चबूतरे पर फिर से चिराग जले।
रात को रंगीन तबियत नौजवानों की अलापें सुनायी देने लगीं।
चरागाहों में फिर मवेशियों के गल्ले दिखाई दिये और किसी पेड़ के नीचे बैठे हुए चरवाहे की बॉँसुरी की मद्धिम और रसीली आवाज दर्द और असर में डूबी हुई इस प्राकृतिक दृश्य में जादू का आकर्षण पैदा करने लगी।
भादों का महीना था।
कपास के फूलों की सुर्ख और सफेद चिकनाई, तिल की ऊदी बहार और सन का शोख पीलापन अपने रूप का जलवा दिखाता था।
किसानों की मड़ैया और छप्परों पर भी फल-फूल की रंगीनी दिखायी देती थी।
उस पर पानी की हलकी-हलकी फुहारें प्रकृति के सौंदर्य के लिए सिंगार करनेवाली का कमा दे रही थीं।
जिस तरह साधुओं के दिल सत्य की ज्योति से भरे होते हैं, उसी तरह सागर और तालाब साफ-शफ़्फ़ाफ़ पानी से भरे थे।
शायद राजा इन्द्र कैलाश की तरावट भरी ऊँचाइयों से उतरकर अब मैदानों में आनेवाले थे।
इसीलिए प्रकृति ने सौन्दर्य और सिद्धियों और आशाओं के भी भण्डार खोल दिये थे।
वकील साहब को भी सैर की तमन्ना ने गुदगुदाया।
हमेशा की तरह अपने रईंसाना ठाट-बाट के साथ गॉँव में आ पहुँचे।
देखा तो संतोष और निश्चिन्तता के वरदान चारों तरफ स्पष्ट थे।
गाँववालों ने उनके शुभागमन का समाचार सुना, सलाम को हाजिर हुए।
वकील साहब ने उन्हें अच्छे-अच्छे कपड़े पहने, स्वाभिमान के साथ कदम मिलाते हुए देखा।
उनसे बहुत मुस्कराकर मिले।
फसल का हाल-चाल पूछा।
बूढ़े हरदास ने एक ऐसे लहजे में जिससे पूरी जिम्मेदारी और चौधरापे की शान टपकती थी, जवाब दिया—हुजूर के कदमों की बरकत से सब चैन है।
किसी तरह की तकलीफ नहीं आपकी दी हुई नेमत खाते हैं और आपका जस गाते हैं।
हमारे राजा और सरकार जो कुछ हैं, आप हैं और आपके लिए जान तक हाजिर है।
ठाकुर साहब ने तेबर बदलकर कहा—मैं अपनी खुशामद सुनने का आदी नहीं हूँ।
बूढ़े हरदास के माथे पर बल पड़े, अभिमान को चोट लगी।
बोला—मुझे भी खुशामद करने की आदत नहीं है।
ठाकुर साहब ने ऐंठकर जवाब दिया—तुम्हें रईसों से बात करने की तमीज नहीं।
ताकत की तरह तुम्हारी अक्ल भी बुढ़ापे की भेंट चढ़ गई।
हरदास ने अपने साथियों की तरफ देखा।
गुस्से की गर्मी से सब की आँख फैली हुई और धीरज की सर्दी से माथे सिकुड़े हुए थे।
बोला—हम आपकी रैयत हैं लेकिन हमको अपनी आबरू प्यारी है और चाहे आप जमींदार को अपना सिर दे दें आबरू नहीं दे सकते।
हरदास के कई मनचले साथियों ने बुलन्द आवाज में ताईद की—आबरू जान के पीछे है।
ठाकुर साहब के गुस्से की आग भड़क उठी और चेहरा लाल हो गया, और जोर से बोले—तुम लोग जबान सम्हालकर बातें करो वर्ना जिस तरह गले में झोलियॉँ लटकाये आये थे उसी तरह निकाल दिये जाओगे।
मैं प्रद्युम्न सिंह हूँ, जिसने तुम जैसे कितने ही हेकड़ों को इसी जगह कुचलवा डाला है।
यह कहकर उन्होंने अपने रिसाले के सरदार अर्जुनसिंह को बुलाकर कहा—ठाकुर, अब इन चीटियों के पर निकल आये हैं, कल शाम तक इन लोगों से मेरा गॉँव साफ हो जाए।
हरदास खड़ा हो गया।
गुस्सा अब चिनगारी बनकर आँखों से निकल रहा था।
बोला—हमने इस गॉँव को छोड़ने के लिए नहीं बसाया है।
जब तक जियेंगे इसी गॉँव में रहेंगे, यहीं पैदा होंगे और यहीं मरेंगे।
आप बड़े आदमी हैं और बड़ों की समझ भी बड़ी होती है।
हम लोग अक्खड़ गंवार हैं।
नाहक गरीबों की जान के पीछ मत पड़िए।
खून-खराबा हो जायेगा।
लेकिन आपको यही मंजूर है तो हमारी तरफ से आपके सिपाहियों को चुनौती है, जब चाहे दिल के अरमान निकाल लें।
इतना कहकर ठाकुर साहब को सलाम किया और चल दिया।
उसके साथी गर्व के साथ अकड़ते हुए चले।
अर्जुनसिंह ने उनके तेवर देखे।
समझ गया कि यह लोहे के चने हैं लेकिन शोहदों का सरदार था, कुछ अपने नाम की लाज थी।
दूसरे दिन शाम के वक्त जब रात और दिन में मुठभेड़ हो रही थी, इन दोनों जमातों का सामना हुआ।
फिर वह धौल-धप्पा हुआ कि जमीन थर्रा गयी।
जबानों ने मुंह के अन्दर वह मार्के दिखाये कि सूरज डर के मारे पश्छिम में जा छिपा।
तब लाठियों ने सिर उठाया लेकिन इससे पहले कि वह डाक्टर साहब की दुआ और शुक्रिये की मुस्तहक हों अर्जुनसिंह ने समझदारी से काम लिया।
ताहम उनके चन्द आदमियों के लिए गुड़ और हल्दी पीने का सामान हो चुका था।
वकील साहब ने अपनी फौज की यह बुरी हालतें देखीं, किसी के कपड़े फटे हुए, किसी के जिस्म पर गर्द जमी हुई, कोई हॉँफते-हॉँफते बेदम (खून बहुत कम नजर आया क्योंकि यह एक अनमोल चीज है और इसे डंडों की मार से बचा लिया गया) तो उन्होंने अर्जुनसिंह की पीठ ठोकी और उसकी बहादुरी और जॉँबाजी की खूब तारीफ की।
रात को उनके सामने लड्डू और इमरतियों की ऐसी वर्षा हुई कि यह सब गर्द-गुबार धुल गया।
सुबह को इस रिसाले ने ठंडे-ठंडे घर की राह ली और कसम खा गए कि अब भूलकर भी इस गॉँव का रूख न करेंगे।
तब ठाकुर साहब ने गॉँव के आदमियों को चौपाल में तलब किया।
उनके इशारे की देर थी।
सब लोग इकट्ठे हो गए।
अख्तियार और हुकूमत अगर घमंड की मसनद से उतर आए तो दुश्मनों को भी दोस्त बना सकती है।
जब सब आदमी आ गये तो ठाकुर साहब एक-एक करके उनसे बगलगीर हुए ओर बोले—मैं ईश्वर का बहु ऋणी हूँ कि मुझे गॉँव के लिए जिन आदमियों की तलाश थी, वह लोग मिल गये।
आपको मालूम है कि यह गॉँव कई बार उजड़ा और कई बार बसा।
उसका कारण यही था कि वे लोग मेरी कसौटी पर पूरे न उतरते थे।
मैं उनका दुश्मन नहीं था लेकिन मेरी दिली आरजू यह थी कि इस गॉँव में वे लोग आबाद हों जो जुल्म का म